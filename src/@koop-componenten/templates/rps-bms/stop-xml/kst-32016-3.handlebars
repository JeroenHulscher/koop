<div class="container columns columns--sticky-sidebar">
  <div class="columns--sticky-sidebar__sidebar" role="complementary" data-decorator="stick-sidebar add-mobile-foldability" id="toggleable-1">
    <div>
    </div>
  </div>
  <div id="content" role="main" class="content">


    <article>

    <div id="broodtekst" class="stuk broodtekst-container">
                <h1 class="dossier">32 016<br>Wijziging van de Wet op de architectentitel (beroepservaring, bij- en
nascholingsregeling voor stedenbouwkundigen, tuin- en landschapsarchitecten
en interieurarchitecten, wijzigingen in verband met de Kaderwet zelfstandige
bestuursorganen, alsmede enige andere wijzigingen)</h1><div><a id="IDA3CAR" name="IDA3CAR"></a><h2 class="stuktitel">nr. 3<br><a id="IDABDAR" name="IDABDAR"></a>MEMORIE VAN TOELICHTING</h2><p class="tussenkop"><strong class="tussenkop_vet"><a id="IDACDAR" name="IDACDAR"></a>I ALGEMEEN</strong></p><p class="tussenkop"><strong class="tussenkop_vet"><a id="IDAFDAR" name="IDAFDAR"></a>HOOFDSTUK 1 INLEIDING</strong></p><p class="tussenkop"><strong class="tussenkop_vet"><a id="IDAIDAR" name="IDAIDAR"></a>1.1. Strekking en doelstellingen van de Wet op de architectentitel</strong></p><p>De Wet op de architectentitel regelt wie zich kan doen inschrijven in
het architectenregister. Degene die is ingeschreven in het architectenregister
is gerechtigd tot het voeren van de titel architect, stedenbouwkundige, tuin-
en landschapsarchitect of interieurarchitect. Inschrijving is voorbehouden
aan:</p><p>– degene die met goed gevolg een hoger onderwijs opleiding heeft
afgesloten op het gebied van architectuur, stedenbouw, tuin- en landschapsarchitectuur
of interieurarchitectuur, die voldoet aan de Nadere regeling<a class="nootnum" href="#v1.1">1</a>,</p><p>– degene die niet de vereiste opleiding heeft gevolgd, maar wel
het krachtens de Wet op de architectentitel vereiste aantal jaren in de praktijk
werkzaam is geweest op het gebied van architectuur, stedenbouw, tuin- en landschapsarchitectuur
of interieurarchitectuur en die het examen krachtens de Wet op de architectentitel
heeft gehaald;</p><p>– degene die in het bezit is van een getuigschrift, behaald in een
andere betrokken staat (lidstaat van de Europese Unie, een andere staat die
partij is bij de Overeenkomst betreffende de Europese Economische Ruimte of
Zwitserland), dat krachtens de richtlijn nr. 2005/36/EG van het Europees Parlement
en de Raad van de Europese Unie van 7&nbsp;september 2005 betreffende de erkenning
van beroepskwalificaties (in het vervolg van deze memorie van toelichting
genoemd: de richtlijn) door de ontvangende lidstaat moet worden erkend of
dat door de Stichting bureau architectenregister (SBA) overeenkomstig de Algemene
wet erkenning EG-beroepskwalificaties is erkend;</p><p>– degene die in het bezit is van een getuigschrift, behaald in een
derde land, dat door de SBA is erkend.</p><p>De Wet op de architectentitel voorziet in een titelbescherming voor architecten,
stedenbouwkundigen, tuin- en landschapsarchitecten en interieurarchitecten.
De Wet op de architectentitel biedt geen beroepsbescherming. Dit laatste betekent
dat personen die niet in het architectenregister staan ingeschreven, zonder
enig wettelijk beletsel werkzaamheden kunnen verrichten op het gebied van
architectuur, stedenbouw, tuin- en landschapsarchitectuur of interieurarchitectuur.
Het is die personen alleen niet toegestaan dat te doen met gebruikmaking van
de beroepstitel.</p><p>De doelstellingen die ten grondslag liggen aan de Wet op de architectentitel
zijn de volgende:</p><p>1. Het scheppen van waarborgen voor vakbekwame beroepsuitoefening van
architecten, stedenbouwkundigen, tuinen landschapsarchitecten en interieurarchitecten
ter bevordering van de kwaliteit van de gebouwde omgeving en het landschap.</p><p>2. Het implementeren van Europese richtlijnen voor architecten, stedenbouwkundigen,
tuin- en landschapsarchitecten en interieurarchitecten.</p><p>3. Consumentenbescherming.</p><p>De doelstelling «consumentenbescherming» houdt in dat de opdrachtgever
ervan mag uitgaan dat indien hij een geregistreerd ontwerper<a class="nootnum" href="#v2.1">1</a> inschakelt deze beschikt over voldoende deskundigheid om de opdracht
te realiseren.</p><p class="tussenkop"><strong class="tussenkop_vet"><a id="IDAAEAR" name="IDAAEAR"></a>1.2. Behoud publiekrechtelijke grondslag</strong></p><p>Eind 1998 stelde de toenmalige staatssecretaris van Volkshuisvesting,
Ruimtelijke Ordening en Milieubeheer, J.&nbsp;W. Remkes, de vraag in hoeverre
voor het verwezenlijken van de doelstellingen van de Wet op de architectentitel
een publiekrechtelijke grondslag noodzakelijk was. Die vraag is meegenomen
in het in opdracht van de toenmalige Rijksbouwmeester prof. ir. Wytze Patijn
door het Onderzoeksinstituut voor Technische Bestuurskunde (OTB) in Delft
uitgevoerde evaluatieonderzoek naar het functioneren van de Wet op de architectentitel
en het architectenregister.</p><p>In het rapport van het evaluatieonderzoek Architect en Titelwet<a class="nootnum" href="#v2.2">2</a> schenkt het OTB uitvoerig aandacht aan het nut en de
noodzaak van de publiekrechtelijke grondslag. Het OTB vergelijkt de vier architectendisciplines
op het punt van titelbescherming, beroepsbescherming en beëdiging met
enkele andere beroepsgroepen in Nederland, zoals advocaten, makelaars, notarissen
en grafisch ontwerpers. De wettelijke titelbescherming voor makelaars is in
2001 afgeschaft en vervangen door een certificeringsregeling, waardoor de
vakbekwaamheid van de aangesloten makelaars kan worden getoetst door instellingen
die onder toezicht staan van de Raad voor Accreditatie<a class="nootnum" href="#v2.3">3</a>.</p><p>Het OTB acht afschaffing van de wettelijke titelbescherming en het introduceren
van persoonscertificering, in navolging van de makelaars, niet voor de hand
liggend voor de vier architectendisciplines. Het voert daarvoor de volgende
argumenten aan:</p><p>• het eigen karakter van de vier architectendisciplines, dat wezenlijk
verschilt van dat van de makelaardij;</p><p>• de lage organisatiegraad in de architectenbranche (30%)
ten opzichte van de makelaars (90 %);</p><p>• in plaats van één regeling en één register
voor de vier architectendisciplines zullen er ten minste vier certificatieregelingen
en vier certificerende organisaties nodig zijn;</p><p>• bij afschaffing van de Wet op de architectentitel mag iedereen
zich architect noemen. Het onvermijdelijke gevolg daarvan is dat de certificeringsregeling
beduidend uitgebreider en duurder zal worden dan de huidige inschrijving in
het architectenregister. Dat heeft weer tot gevolg dat een beduidend geringer
aantal architecten in de vier disciplines aan de certificeringsregeling zal
deelnemen dan zich thans laat inschrijven. </p><p>Voor de verwezenlijking van de doelstellingen van de Wet op de architectentitel
is een publiekrechtelijke grondslag onontbeerlijk. Indien de titel niet meer
wettelijk beschermd is, wordt de toetreding tot het beroep in andere betrokken
staten bemoeilijkt, omdat in die staten het beroep van architect wel is gereglementeerd.
Nederlandse ontwerpers zullen daardoor minder snel opdrachten verwerven in
die staten. Voorts zal door het ontbreken in Nederland van reglementering
van het beroep door middel van titelbescherming een benedenwaartse druk uitgaan
op de kwaliteit van personen, afkomstig uit andere betrokken staten die zich
hier vestigen of tijdelijk en incidenteel diensten verrichten op het gebied
van architectuur, stedenbouw, tuin- en landschapsarchitectuur of interieurarchitectuur.
Immers krachtens de richtlijn mogen dan ook aan personen uit betrokken staten
geen eisen worden gesteld om zich hier architect, stedenbouwkundige, tuin-
en landschapsarchitect of interieurarchitect te mogen noemen. Beroepsgroepen
die in hoge mate de verschijningsvorm van stad en platteland bepalen, boeten
aldus aan vakbekwaamheid in. De kwaliteit van de leefomgeving en de duurzaamheid
daarvan komen onder druk te staan.</p><p>Het kabinet hecht aan een versterking van de kwaliteit van de leefomgeving,
zowel in de stad als op het platteland, en aan een duurzame samenleving. Die
kwaliteit en duurzaamheid is gediend bij vakbekwame architecten, stedenbouwkundigen,
tuinen landschapsarchitecten en interieurarchitecten.</p><p>Het kabinet kiest er voorts voor om meer verantwoordelijkheid te leggen
bij de burger door het particulier opdrachtgeverschap te stimuleren op het
gebied van de bouw en verbouw van woningen. Indien de burger niet meer een
beroep kan doen op een kwalitatief goede dienstverlening door ontwerpers is
hij onvoldoende toegerust voor die verantwoordelijkheid. Afschaffing van de
publiekrechtelijke grondslag vergroot bovendien de kans dat de consumentenmarkt
op het gebied van architectuur, stedenbouw, tuin- en landschapsarchitectuur
en interieurarchitectuur een prooi wordt van beunhazerij. Uiteindelijk zal
de druk op de rechter of de lokale overheid om misstanden te keren toenemen.</p><p>Handhaving van de vakbekwaamheid van architecten, stedenbouwkundigen,
tuin- en landschapsarchitecten en interieurarchitecten draagt bij aan een
hoogwaardige dienstverlening op die gebieden en past in het streven naar een
innovatieve, concurrerende en ondernemende economie. Uit dien hoofde zal Nederland
wat betreft de eisen die aan architecten, stedenbouwkundigen, tuin- en landschapsarchitecten
en interieurarchitecten worden gesteld op zijn minst in de pas moeten lopen
met de andere betrokken staten.</p><p>Bovenstaande argumenten pleiten niet alleen voor de handhaving van de
publiekrechtelijke grondslag voor de titelbescherming, zij dwingen ook om
de vinger aan de pols te houden wat betreft het niveau van vakbekwaamheid
en de verwachtingen die men heeft van de vakbekwaamheid van de ingeschrevenen
in het architectenregister.</p><p class="tussenkop"><strong class="tussenkop_vet"><a id="IDAYEAR" name="IDAYEAR"></a>1.3. Het omvormen van de Wet op de architectentitel tot
een krachtiger kwaliteitsinstrument</strong></p><p>De toenmalige minister van Volkshuisvesting, Ruimtelijke Ordening en Milieubeheer,
mevrouw S.&nbsp;M. Dekker, heeft in haar brief van 23&nbsp;maart 2004 aan
de Tweede Kamer (Kamerstukken II 2003–2004, 27&nbsp;450, nr.&nbsp;15)
haar besluit meegedeeld om de publiekrechtelijke grondslag voor de architectentitel
te handhaven. Bij die gelegenheid deelde zij tevens mee de voorstellen in
het rapport van het evaluatieonderzoek «Architect en titelwet»
(het OTB rapport) om de Wet op de architectentitel te maken tot een krachtiger
kwaliteitsinstrument en nauwer te laten aansluiten op de Europese regelgeving
te onderschrijven. </p><p>In het Actieprogramma Ruimte en Cultuur (2005–2008), dat op 15&nbsp;april
2005 is aangeboden aan de Tweede Kamer bij brief van de staatssecretaris van
Onderwijs, Cultuur en Wetenschap en de minister van Volkshuisvesting, Ruimtelijke
Ordening en Milieubeheer (Kamerstukken II 2004–2005, 30&nbsp;081, nr.&nbsp;1),
wordt gesproken over het continueren en krachtiger maken van de Wet op de
architectentitel als instrument voor kwaliteitsbewaking omdat de evaluatie
van de wet in het OTB rapport daartoe aanleiding geeft.</p><p>Op basis van de aanbevelingen die waren opgenomen in het OTB rapport is
onderzoek gedaan welke aanbevelingen nader kunnen worden uitgewerkt. Dat heeft
in september 2005 geleid tot een integraal advies van de Rijksbouwmeester
aan de minister van Volkshuisvesting, Ruimtelijke Ordening en Milieubeheer «Naar
een herziening van de Wet op de architectentitel».</p><p>De voornaamste voorstellen uit dat advies zijn:</p><p>a. het stellen van de voorwaarde aan de inschrijving in het architectenregister
van een tweejarige beroepservaringperiode na het behalen van het in de Wet
op de architectentitel vereiste getuigschrift of diploma;</p><p>b. de introductie van een bij- en nascholingsregeling voor in het architectenregister
ingeschreven architecten, stedenbouwkundigen, tuin- en landschapsarchitecten
en interieurarchitecten;</p><p>c. het vaststellen van gedragsregels voor in het architectenregister ingeschrevenen
en een klachtrecht voor de consument bij het niet handelen conform die gedragsregels.</p><p>Na consultatie van de betrokken beroepsorganisaties en onderwijsinstellingen,
waaruit een grote consensus bleek ten aanzien van het advies, is het advies
van de Rijksbouwmeester integraal door de toenmalige minister van Volkshuisvesting,
Ruimtelijke Ordening en Milieubeheer overgenomen.</p><p>In de brief van 31&nbsp;oktober 2006 van mijn ambtsvoorganger dr. P. Winsemius
aan de Tweede Kamer kondigt hij de voorbereiding aan van een wetsvoorstel
tot wijziging van de Wet op de architectentitel (uitvoering van de richtlijn
nr. 2005/36/EG van het Europees Parlement en de Raad van de Europese Unie
van 7&nbsp;september 2005 betreffende erkenning van beroepskwalificaties (PbEU
L 255) voor architecten, stedenbouwkundigen, tuin- en landschapsarchitecten
en interieurarchitecten (in het vervolg van deze memorie van toelichting aangeduid
als het implementatiewetsvoorstel) en de voortzetting van de werkzaamheden
aan een wetsvoorstel, waarin de voorstellen uit het advies van de Rijksbouwmeester
worden verwerkt (Kamerstukken II 2006–2007, 27&nbsp;450, nr.&nbsp;17).
Het implementatiewetsvoorstel is inmiddels tot wet verheven (Stb. 2008, 230)
en de daarin opgenomen wijzigingen van de Wet op de architectentitel zijn
in werking getreden. Een van die wijzigingen is de bij- en nascholingsregeling
voor architecten.</p><p>In de nota naar aanleiding van het verslag inzake het implementatiewetsvoorstel
(Kamerstukken II 2007–2008, 31&nbsp;079, nr.&nbsp;7) is gerefereerd
aan het onderhavige wetsvoorstel.</p><p class="tussenkop"><strong class="tussenkop_vet"><a id="IDAFFAR" name="IDAFFAR"></a>1.4. Strekking van het onderhavige wetsvoorstel</strong></p><p>Het onderhavige wetsvoorstel strekt ertoe om de waarborgen voor een vakbekwame
beroepsuitoefening van architecten, stedenbouwkundigen, tuin- en landschapsarchitecten
en interieurarchitecten te versterken. Voorgesteld wordt om aan afgestudeerden
aan een opleiding, die voldoet aan de Nadere regeling inrichting opleidingen
architect, stedenbouwkundige, tuin- en landschapsarchitect en
interieurarchitect, de eis te stellen dat zij twee jaar beroepservaring hebben
opgedaan alvorens zij zich kunnen inschrijven in het architectenregister.
Voorts wordt voorgesteld om de bij- en nascholingsregeling voor architecten
uit te breiden tot stedenbouwkundigen, tuin- en landschapsarchitecten en interieurarchitecten.</p><p>In de hoofdstukken 2 en 3 van deze memorie van toelichting wordt aandacht
geschonken aan achtereenvolgens de beroepservaring en de bij- en nascholing.</p><p>In het wetsvoorstel is geen gevolg gegeven aan het gedeelte van het advies
van de Rijksbouwmeester dat betrekking heeft op het opnemen in de Wet op de
architectentitel van een grondslag voor een gedragscode (gedragsregels) en
het klachtrecht. In plaats daarvan wordt voorgesteld in de Wet op de architectentitel
een artikel 27aa op te nemen, inhoudende een informatieplicht voor de in het
architectenregister ingeschrevenen aan opdrachtgevers of potentiële opdrachtgevers.
Die informatieplicht heeft betrekking op de algehele deskundigheid en vakbekwaamheid,
met inbegrip van bij- en nascholingsactiviteiten, het al dan niet verzekerd
zijn voor beroepsaansprakelijkheid, de rechten en plichten van de opdrachtgever
en de borging daarvan en de rechten en plichten van een derde, voor zover
die voordien door de persoon die de offerte vraagt voor hetzelfde object of
dezelfde opdracht benaderd of ingeschakeld is. In het artikelsgewijze deel
van deze memorie van toelichting wordt nader aandacht geschonken aan het voorgestelde
artikel 27aa.</p><p>Het klachtrecht wordt in het onderhavige wetsvoorstel niet geregeld. In
het advies van de Rijksbouwmeester heeft het klachtrecht een functie, die
beperkt is tot een klacht over het handelen overeenkomstig de gedragsregels.
Klachten over het niet naar behoren uitvoeren van een opdracht blijven in
het advies onderworpen aan de civiele rechter of ingeval de standaardvoorwaarden
voor de rechtsverhouding tussen opdrachtgever en adviseur van toepassing zijn
aan de raad van arbitrage voor de bouwbedrijven. In de regel zal een klacht
over het niet handelen overeenkomstig gedragsregels niet op zichzelf staan,
maar vergezeld gaan van een meningsverschil over de uitvoering van de opdracht.
In dat geval heeft een opdrachtgever twee gerechtelijke acties te voeren.
Dat maakt het voor een opdrachtgever nodeloos complex. Indien de opdrachtgever
van mening is dat de opdrachtnemer bij de uitvoering van die opdracht niet
heeft gehandeld overeenkomstig de verstrekte informatie ligt het in de rede
dat aspect te betrekken bij het geschil over de uitvoering van de opdracht.
Om die reden is in het wetsvoorstel geen klachtrecht opgenomen voor gebrekkige
of onjuiste informatie.</p><p>Het wetsvoorstel bevat voorts het voorstel om de privaatrechtelijke grondslag
van het zelfstandig bestuursorgaan SBA om te zetten in een publiekrechtelijke
grondslag en het bureau architectenregister onder de Kaderwet zelfstandige
bestuursorganen te brengen. De omzetting is een logisch gevolg van die wet.
In hoofdstuk 4 van deze memorie van toelichting wordt daaraan aandacht geschonken.</p><p>Tot slot bevat het wetsvoorstel nog de volgende wijzigingen:</p><p>a. de actualisering van de artikelen 9 tot en met 12 op het gebied van
getuigschriften en diploma’s die in Nederland zijn behaald;</p><p>b. de verhoging van het opleidingsniveau voor de interieurarchitecten
om zich te kunnen inschrijven in het architectenregister;</p><p>c. voorschriften omtrent de geoorloofdheid van het gebruik van een van
de vier titels in de benaming van een bureau en het gebruik van een persoonsnaam
in de naam van het bureau.</p><p>Die drie wijzigingen worden toegelicht in het artikelsgewijze deel van
deze memorie van toelichting. </p><p class="tussenkop"><strong class="tussenkop_vet"><a id="IDASFAR" name="IDASFAR"></a>HOOFDSTUK 2 BEROEPSERVARINGPERIODE</strong></p><p class="tussenkop"><strong class="tussenkop_vet"><a id="IDAVFAR" name="IDAVFAR"></a>2.1. Aansluiting onderwijs op de beroepspraktijk</strong></p><p>De architect, stedenbouwkundige en tuin- en landschapsarchitect hebben
grote invloed op de kwaliteit van de gebouwde en landschappelijke omgeving.
Een ontwerp wordt immers voor tientallen jaren of nog langer gerealiseerd.
Nederland is een dichtbevolkt land waar bouw- en ontwerpopgaven een steeds
complexer en grootschaliger karakter krijgen. Een ontwerp zal moeten passen
in de omgeving waarin het wordt geplaatst en moeten voldoen aan overheidsmaatregelen
en economische en budgettaire randvoorwaarden. Van ontwerpers mag worden verwacht
dat zij deze randvoorwaarden kunnen incorporeren in het ontwerp- en planningproces.
Het is gewenst en noodzakelijk dat ontwerpers naast een goede beheersing van
het ontwerpproces, ook andere relevante fasen van het bouw-, planning- en
ontwerpproces in voldoende mate kennen en beheersen. Opdrachtgevers moeten
er immers op kunnen vertrouwen dat een in het architectenregister ingeschreven
ontwerper beschikt over de voor de uitoefening van het beroep noodzakelijke
kennis, inzicht en bekwaamheden, zowel ten aanzien van ontwerp als realisatie.</p><p>De opleidingen spelen een cruciale rol bij de voorbereiding van jonge
ontwerpers op de beroepspraktijk. De Nederlandse opleidingen hebben toonaangevende
ontwerpers afgeleverd. Tegelijkertijd is de aansluiting van het onderwijs,
met name van het universitaire onderwijs, op de beroepspraktijk al jaren een
punt van discussie. De universitaire opleidingen op het gebied van de architectuur,
stedenbouw en tuin- en landschapsarchitectuur verzorgen een «wetenschappelijke
ontwerpopleiding»<a class="nootnum" href="#v6.1">1</a>. In deze opleiding staan
ontwerp en onderzoek centraal. Studenten leren projecten op een wetenschappelijke
wijze uit te denken en in schets te brengen. De afstudeerrichtingen architectuur,
stedenbouw en tuin- en landschapsarchitectuur leiden op tot ingenieur, maar
pretenderen daarbij niet dat er sprake is van een volwaardige opleiding tot
het beroep van respectievelijk architect, stedenbouwkundige of tuin- en landschapsarchitect.
Meestal heeft een net afgestudeerde te weinig kennis en ervaring om een ontwerp-
en bouw/realisatieproces integraal te doorlopen. Aanvullend op de opleiding
zal daarom additionele kennis, inzicht en vaardigheden en beroepservaring
moeten worden opgedaan.</p><p class="tussenkop"><strong class="tussenkop_vet"><a id="IDA5FAR" name="IDA5FAR"></a>2.2. Vergelijking beroepservaringperiode met andere beroepen</strong></p><p>Inschrijving in het architectenregister is op dit moment mogelijk zonder
enige vorm van beroepservaring. Daarmee nemen de jonge pas in Nederland afgestudeerde
ontwerpers een uitzonderingspositie in ten opzichte van andere vrije beroepen,
zoals advocaat of arts. In onderstaande tabel is een aantal opleidingen weergegeven
van andere zelfstandige beroepen met een doorlooptijd van de opleiding inclusief
de periode van beroepservaring. Zo bestaat de opleiding tot advocaat uit een
4-jarige wetenschappelijke opleiding aan een juridische faculteit, gevolgd
door een praktijkstage van 3 jaar in combinatie met een beroepsopleiding.
De opleiding tot huisarts bestaat uit een 6-jarige universitaire opleiding
tot basisarts, gevolgd door een huisartsenopleiding van 3 jaar.</p><img alt="kst-32016-3-1.gif" src="https://zoek.officielebekendmakingen.nl/kst-32016-3-1.gif"><p>Van de in figuur 1 opgenomen beroepsgroepen geldt alleen voor de ontwerpers
geen beroepservaringtraject. In een beroepservaringtraject wordt de toekomstige
beroepsbeoefenaar onder begeleiding van een ervaren beroepsbeoefenaar de specifieke
praktijkelementen van het vak aangeleerd om hem voor te bereiden op een volwaardige
beroepsuitoefening. Het doorlopen van dit traject gebeurt in zijn algemeenheid
in combinatie met een theoretische beroepsopleiding waarin de praktische aspecten
van het beroep verder worden uitgediept.</p><p>De Nederlandse ontwerpers verschillen in dit opzicht ook van de ontwerpers
in de meeste andere lidstaten en in enkele belangrijke derde landen. In de
bijlage bij deze memorie van toelichting, getiteld «Beroepservaring
in nationaal en internationaal perspectief» is de inhoudelijke invulling
van de beroepservaringperiode voor architecten in Engeland, België, Duitsland
en de Verenigde Staten en de advocaten in Nederland beschreven.</p><p class="tussenkop"><strong class="tussenkop_vet"><a id="IDALGAR" name="IDALGAR"></a>2.3. Experiment beroepservaring jonge architecten</strong></p><p>In 1990 hebben de TU Delft, de TU Eindhoven en het beroepsveld het initiatief
genomen tot de Praktijkopleiding Architectuur en Stedenbouw om door middel
van die opleiding verbetering te brengen in de aansluiting tussen het onderwijs
en de beroepspraktijk. Die opleiding is geen succes geworden. In september
2003 heeft de voormalig Rijksbouwmeester prof. ir. Jo Coenen het initiatief
genomen tot het Experiment Beroepservaring Jonge Architecten. Het Experiment
heeft ten doel jonge pas afgestudeerde architecten praktijkervaring te laten
opdoen en voor te bereiden op een volwaardige beroepsuitoefening als architect.
In het tweejarige programma van het Experiment komen de deelnemende jonge
architecten met de beroepspraktijk in aanraking via een mentorsysteem op de
architectenbureaus en een begeleidend gemeenschappelijk programma.</p><p>Uit de evaluaties blijkt dat deelname aan zo’n tweejarig programma
voor wat betreft het opdoen van beroepservaring een wenselijke en noodzakelijke
aanvulling is op de reguliere opleidingen, met name de TU-opleiding. Het wetenschappelijke
karakter van de TU-opleidingen heeft onder meer tot gevolg dat in deze opleidingen
het opdoen van beroepservaring niet als leerdoel is opgenomen<a class="nootnum" href="#v8.1">1</a> en dat op sommige voor de ontwerppraktijk relevante gebieden
onvoldoende kennis en vaardigheden kan worden opgedaan. Het gaat daarbij om
kennis en vaardigheden op het brede gebied van opdrachtverlening, bouwvoorbereiding
en bouwuitvoering, inzicht in belangrijke overheidsvoorschriften (het Bouwbesluit
2003, de Woningwet, de Wet ruimtelijke ordening), kennis ten aanzien van budgettering,
kostenbewaking, selectieprocedures, office- en designmanagement, etc. Daarnaast
veranderen de verhoudingen in de bouw voortdurend. Architecten krijgen steeds
meer te maken met nieuwe opdrachtsituaties en financieringsconstructies, zoals
design en construct, pps, turnkey- en prestatiecontracten. Dit vergt een steeds
grotere professionaliteit van architecten.</p><p>Het volgen van zo’n tweejarige opleiding biedt ook het voordeel
dat het opdoen van beroepservaring aanzienlijk wordt versneld.</p><p class="tussenkop"><strong class="tussenkop_vet"><a id="IDAWGAR" name="IDAWGAR"></a>2.4. Internationale aspecten</strong></p><p>Ook internationaal gezien is het wenselijk dat de opleidingen voor ontwerpers
in Nederland de concurrentie aan kunnen met die in de omringende lidstaten.
In de internationale vakwereld wordt geadviseerd dat voordat afgestudeerden
als bijvoorbeeld architect werkzaam mogen zijn, zij twee jaar «acceptabele»
ervaring hebben opgedaan, waarvan ten minste één jaar na het
onderwijs, alvorens zij worden geregistreerd<a class="nootnum" href="#v8.2">2</a>.
Landen zoals België, Duitsland, Engeland en Frankrijk kennen alle een
verplichte periode voor architecten, waarin beroepservaring wordt opgedaan.
Om de internationale concurrentie te kunnen bijhouden en de kenniseconomie
een impuls te geven is het van groot belang dat de opleidingen in Nederland
in de pas blijven lopen met die in het buitenland.</p><p>In de reeds genoemde bijlage bij deze memorie van toelichting is een beschrijving
opgenomen van de inhoudelijke invulling van de beroepservaringperiode voor
architecten in België, Duitsland en Engeland. Ook is een beschrijving
opgenomen van de beroepservaringperiode in de Verenigde Staten.</p><p>Daaruit blijkt dat de beroepservaringperiode in genoemde landen ten minste
twee jaar duurt en dat het geen verschil maakt of in een land sprake is van
beroepsbescherming (België, Duitsland, Verenigde Staten) of uitsluitend
titelbescherming (Engeland).</p><p class="tussenkop"><strong class="tussenkop_vet"><a id="IDABHAR" name="IDABHAR"></a>2.5. Invoering van een periode van twee jaar beroepservaring</strong></p><p>Van een in het architectenregister ingeschreven ontwerper mag worden verwacht
dat hij, naast een goede beheersing van het ontwerpproces, ook de andere relevante
fasen van het realisatie-, planning- en ontwerpproces in voldoende mate kent.
Naast een passende opleiding dient een in het architectenregister ingeschrevene
derhalve over voldoende beroepservaring te beschikken. Anders gezegd, hij
dient te beschikken over de kennis, het inzicht en de vaardigheden die nodig
zijn om de verantwoordelijkheid in het realisatie-, planning- en ontwerpproces
aan te kunnen en het proces tot een goed einde te brengen met de andere partners.<a class="nootnum" href="#v8.3">3</a></p><p>Beroepservaring kan in principe alleen in de beroepspraktijk zelf en onder
begeleiding van ervaren, praktiserende ontwerpers worden opgedaan.</p><p>De Commissie-Gietema<a class="nootnum" href="#v8.4">4</a> heeft in 1995/1996 in
opdracht van de SBA getoetst of en in hoeverre de architectuuropleidingen
nog voldoen aan de criteria van de Architectenrichtlijn (85/384/EEG) en van
de Nadere regeling (die voor het voornaamste deel afkomstig zijn uit de Architectenrichtlijn).
Het rapport van de Commissie-Gietema heeft de verschillende criteria uit de
Architectenrichtlijn onderverdeeld in drie hoofdcategorieën: discipline,
context en professie. Een citaat uit het rapport van de Commissie-Gietema
voor wat betreft de categorie professie: </p><p><em>«De professie heeft direct te maken met de praktische
beroepsuitoefening en met het functioneren van de architect in het bouwproces.
Het betreft hier een zeer veelzijdig en divers geheel aan kennis, vaardigheden
en inzicht waarvan weliswaar de principes en achtergronden in een school onderwezen
kunnen worden, maar waarvoor de vaardigheden en inzicht voornamelijk in de
praktijk zelf geleerd zullen moeten worden. Voor de professie kan het volgende
gesteld worden: kennis zal op een elementair niveau aanwezig moeten zijn en
in de vorm van ervaringskennis. Vaardigheden hebben hier betrekking op zowel
de uitoefening van het beroep als op het functioneren als architect in het
bouwproces. Inzicht zal hier het zelfstandig interpreteren en waarderen van
kennis en vaardigheden moeten inhouden dat ontstaat door het herhaaldelijk
onder begeleiding doorlopen van de verschillende stadia van het bouwproces
(opdracht, ontwerp, uitvoering).»</em></p><p>De wenselijkheid en noodzakelijkheid van het opdoen van beroepservaring
door afgestudeerde ontwerpers is uitgebreid afgestemd met de beroepsorganisaties,
de betrokken onderwijsinstellingen en de SBA. Alle bleken – op basis
van het voorstel uit het evaluatierapport «Architect en titelwet van
het OTB – voorstander van een beroepservaringperiode van twee jaar.»</p><p>In de beroepservaringperiode komen onderwerpen aan bod, die noodzakelijk
zijn om de ontwerper voor te bereiden op een volwaardige beroepsuitoefening,
maar waaraan in de reguliere opleidingen aan de universiteit niet of nauwelijks
aandacht wordt geschonken. De invalshoek bij de inrichting van de tweejarige
beroepservaringperiode is voor stedenbouwkundigen en tuin- en landschapsarchitecten
anders dan bij architecten en interieurarchitecten. Bij de laatste twee disciplines
kan tijdens een periode van twee jaar beroepservaring worden opgedaan, die
erop gericht is dat de architect en interieurarchitect een project van het
begin tot het eind kan doorlopen. Bij stedenbouwkundigen en tuin- en landschapsarchitecten
duurt een project meestal zolang dat het doorlopen van een project van het
begin tot het eind niet haalbaar is. Het opdoen van beroepservaring is er
bij deze beide disciplines daarom op gericht dat de meest essentiële
onderdelen van het realisatie-, planning- en ontwerpproces tijdens de tweejarige
beroepservaringperiode aan bod komen.</p><p>In het wetsvoorstel is rekening gehouden met de mogelijkheid dat onderwijsinstellingen
het opdoen van beroepservaring overeenkomstig de regels met betrekking tot
de tweejarige beroepservaringperiode faciliteren en inpassen in het onderwijsprogramma.
In dat geval kan vrijstelling worden verleend voor (een deel van) de beroepservaringperiode.</p><p class="tussenkop"><strong class="tussenkop_vet"><a id="IDAXHAR" name="IDAXHAR"></a>2.6. Interieurarchitectuur</strong></p><p>In 2009 is inschrijving als interieurarchitect in het register mogelijk
op basis van een getuigschrift van een opleiding met afstudeerrichting interieurvormgeving.
Die opleiding kan worden aangemerkt als een bacheloropleiding. Het opleidingsniveau
voor interieurarchitect is derhalve lager dan het opleidingsniveau voor architect,
stedenbouwkundige en tuin- en landschapsarchitect. Het onderhavige wetsvoorstel
strekt ertoe om het opleidingsniveau voor interieurarchitect gelijk te schakelen
met de masteropleiding voor de drie andere disciplines. Het Platform Interieurarchitectuur,
bestaande uit het kunstvakonderwijs, instellingen op het gebied van de interieurarchitectuur
en de SBA, hebben in het rapport «Ruimte voor verdieping, Naar een masteropleiding
Interieurarchitectuur in Nederland» een uitgewerkt en breed gedragen
plan voor de nieuwe opleiding gepresenteerd. Eind februari 2009 hebben enkele
onderwijsinstellingen een aanvraag proceduretoets nieuwe opleidingen ingediend bij de Nederlands Vlaamse Accreditatieorganisatie (NVAO).
Indien de toets door de NVAO positief uitvalt, wordt vervolgens de doelmatigheid
van de opleiding beoordeeld door de Minister van Onderwijs, Cultuur en Wetenschap.</p><p class="tussenkop"><strong class="tussenkop_vet"><a id="IDA1HAR" name="IDA1HAR"></a>HOOFDSTUK 3 BIJ- EN NASCHOLING</strong></p><p>In de Wet op de architectentitel is recentelijk vanwege de implementatie
van de richtlijn<a class="nootnum" href="#v10.1">1</a> aan architecten de verplichting
opgelegd om ten minste zestien uren aan passende bij- en nascholing te besteden.
In dit wetsvoorstel wordt die regeling uitgebreid tot stedenbouwkundigen,
tuin- en landschapsarchitecten en interieurarchitecten. Op die wijze worden
de doelstellingen van de Wet op de architectentitel op het gebied van vakbekwaamheid
van de in het architectenregister ingeschrevenen en de consumentenbescherming
versterkt.</p><p>Gezien de snelle technologische en wetenschappelijke vooruitgang is het
voor het complexe beroep van architect, stedenbouwkundige, tuin- en landschapsarchitect
en interieurarchitect van belang dat men levenslang bijleert. Ontwerpers zullen
zich qua kennis en vaardigheden voortdurend dienen aan te passen aan de maatschappelijke
eisen en ontwikkelingen en wijzigingen in de regelgeving. Het vertrouwen in
de beroepsuitoefening, maar ook de geloofwaardigheid en het prestige van het
beroep van architect, stedenbouwkundige, tuinen landschapsarchitect en interieurarchitect
kan alleen in stand worden gehouden als de ontwikkelingen in het vakgebied
voortdurend worden gevolgd. Bij- en nascholing is derhalve zowel van belang
voor de individuele beroepsbeoefenaren als voor het beroep. Andere beroepsgroepen
kennen al langer regelingen op het gebied van bij- en nascholing (bijvoorbeeld
artsen, medisch specialisten, notarissen, registeraccountants en advocaten).
In figuur 2 is een overzicht weergegeven van de bij- en nascholingsverplichting
van een aantal beroepsgroepen.</p><img alt="kst-32016-3-2.gif" src="https://zoek.officielebekendmakingen.nl/kst-32016-3-2.gif"><p>De uitbreiding van de bij- en nascholingsverplichting, bedoeld in artikel
27a van de Wet op de architectentitel, tot de stedenbouwkundigen, tuin- en
landschapsarchitecten en interieurarchitecten is afgestemd met de desbetreffende
beroepsorganisaties. Alle drie beroepsorganisaties toonden zich een voorstander.</p><p class="tussenkop"><strong class="tussenkop_vet"><a id="IDAPIAR" name="IDAPIAR"></a>HOOFDSTUK 4. TOEPASSELIJKHEID VAN DE KADERWET ZELFSTANDIGE
BESTUURSORGANEN OP HET BUREAU ARCHITECTENREGISTER</strong></p><p>De uitvoering van de Wet op de architectentitel waar het het bijhouden
van het architectenregister betreft is belegd bij de SBA. Belangrijkste motief
bij het vormgeven van het bureau architectenregister als een privaatrechtelijk
zelfstandig bestuursorgaan is geweest het geven van bestuurlijke verantwoordelijkheid
aan personen die uit de doelgroep afkomstig zijn. De gewenste onafhankelijkheid
van de beheerder van het architectenregister is vooral beargumenteerd vanuit
de redenering dat de te verrichten taken bedoeld zijn voor een duidelijk afgebakende
doelgroep (de aanbieders en vragers van diensten van ontwerpers). De kosten
worden ook in rekening gebracht bij de gebruikers van het architectenregister.
Participatie van maatschappelijke organisaties in verband met de aard van
de betrokken bestuurstaak was het doorslaggevende argument om de uitvoering
van de Wet op de architectentitel op afstand te organiseren. Die participatie
is doorslaggevend bij het slagen van de kwaliteitsverbeterende maatregelen
op het gebied van bij- en nascholing en beroepservaring. De deelname aan de
bij- en nascholing en de beroepservaring hangt in belangrijke mate af van
de inzet en participatie van de vier in het architectenregister ingeschreven
beroepsgroepen (beroepsorganisaties en ongeorganiseerden). Met name het mentorschap
vereist de nodige inzet van de ingeschrevenen in het architectenregister.
Om die reden is in het onderhavige wetsvoorstel het stellen van nadere regels
op het gebied van beroepservaring belegd bij het bureau architectenregister.
De participatie van de beroepsgroepen is voorts van belang bij het opstellen
van nadere eisen waaraan een ingeschrevene in het architectenregister moet
voldoen indien hij onder een andere titel wenst te worden ingeschreven in
het register dan waarvoor hij is opgeleid (het voorgestelde artikel 12a, tweede
lid, van de Wet op de architectentitel).</p><p>Overeenkomstig het kabinetsstandpunt over het rapport «Een herkenbare
staat: investeren in de overheid» wordt de privaatrechtelijke grondslag
van het bureau architectenregister vervangen door een publiekrechtelijke grondslag.
De per 1&nbsp;februari 2007 in werking getreden Kaderwet zelfstandige bestuursorganen
harmoniseert de positie en sturing van zelfstandige bestuursorganen. Het onderhavige
wetsvoorstel strekt ertoe het bureau architectenregister onder de werking
van die Kaderwet te brengen.</p><p>De toepasselijkheid van de Kaderwet zelfstandige bestuursorganen brengt
ten opzichte van de Wet op de architectentitel de nodige veranderingen mee
voor het bureau architectenregister. Die veranderingen komen neer op meer
mogelijkheden tot sturing door de minister van Volkshuisvesting, Ruimtelijke
Ordening en Milieubeheer. Nieuw zijn in dit verband: het onderwerpen van de
begroting van het bureau architectenregister aan de goedkeuring van de minister
van Volkshuisvesting, Ruimtelijke Ordening en Milieubeheer, de bevoegdheden
van de minister van Volkshuisvesting, Ruimtelijke Ordening en Milieubeheer
om beleidsregels te stellen, besluiten van het bureau architectenregister
te vernietigen en in te grijpen bij taakverwaarlozing door het bureau architectenregister.
Al die bevoegdheden ontleent de minister van Volkshuisvesting, Ruimtelijke
Ordening en Milieubeheer aan de Kaderwet zelfstandige bestuursorganen.</p><p>Het onderhavige wetsvoorstel kent geen uitzondering op de Kaderwet zelfstandige
bestuursorganen. </p><p>Het onderhavige wetsvoorstel bevat een beperkt aantal wijzigingsvoorstellen
die samenhangen met de publiekrechtelijke grondslag van het bureau architectenregister
en de toepasselijkheid van de Kaderwet. De samenstelling van het bestuur wordt
niet meer geregeld in de statuten. Het bestuur van negen tot ten hoogste vijftien
leden wordt teruggebracht tot een bestuur van ten hoogste drie leden.</p><p>Leden van het bestuur worden voor ten hoogste vier jaar benoemd. Zij kunnen
na het verstrijken van die termijn, aansluitend eenmaal worden herbenoemd
voor dezelfde periode waarvoor zij de eerste keer zijn benoemd.</p><p>Ingevolge de Kaderwet zelfstandige bestuursorganen benoemt de minister
van Volkshuisvesting, Ruimtelijke Ordening en Milieubeheer het bestuur. Het
ligt in het voornemen om zeker in de eerste acht jaar het bestuur te laten
bestaan uit een voorzitter en twee overige leden. Bij die samenstelling wordt één
lid benoemd op voordracht van de gezamenlijke beroepsorganisaties en wordt één
lid gezocht onder de ongeorganiseerden (in het architectenregister ingeschreven
beroepsbeoefenaren die geen lid zijn van een beroepsorganisatie). De voordracht
voor een bestuurslid bestaat uit ten hoogste drie personen. Ook bij twee bestuursleden
zal één lid worden benoemd op voordracht van de gezamenlijke
beroepsorganisaties. De voordracht is overigens niet bindend, de minister
kan daarvan afwijken. Dit volgt uit de Kaderwet zelfstandige bestuursorganen.</p><p>Door de beperking van het aantal bestuursleden is het niet langer noodzakelijk
om in de wet te bepalen dat het bestuur in meerderheid bestaat uit personen
die de beroepen van architect, stedenbouwkundige, tuin- en landschapsarchitect
of interieurarchitect uitoefenen of hebben uitgeoefend.</p><p>Het bestuur stelt een bestuursreglement vast. Krachtens de Kaderwet zelfstandige
bestuursorganen is dat bestuursreglement onderworpen aan de goedkeuring van
de minister van Volkshuisvesting, Ruimtelijke Ordening en Milieubeheer. Belangrijk
is dat in het bestuursreglement aan de participatie van de maatschappelijke
organisaties vorm wordt gegeven en aandacht wordt geschonken aan de wijze
waarop de eigen identiteit van de verschillende disciplines in het voorbereidingstraject
van de verschillende door het bestuur op te stellen nadere regels wordt gewaarborgd.
Een mogelijkheid daartoe is het instellen van commissies voor elk van de vier
disciplines. Wat betreft de samenstelling van die commissies kan in het bestuursreglement
ruimte worden geboden aan andere maatschappelijke organisaties (bijvoorbeeld
de desbetreffende beroepsorganisatie en de daarvoor in aanmerking komende
onderwijsinstellingen).</p><p>Tot slot kan een aantal bepalingen in de Wet op de architectentitel vervallen,
aangezien de Kaderwet zelfstandige bestuursorganen daarin voorziet. Om die
reden vervallen de bepaling dat de vaststelling van tarieven onderworpen is
aan de goedkeuring van de minister van Volkshuisvesting, Ruimtelijke Ordening
en Milieubeheer (artikel 7 van de Wet op de architectentitel) en de bepalingen
met betrekking tot het jaarverslag en de jaarrekening (artikel 8 van de Wet
op de architectentitel). Goedkeuring van tarieven, jaarverslag en jaarrekening
worden geregeld in de artikelen 28, 18, 34 en 35 van de Kaderwet zelfstandige
bestuursorganen. </p><p class="tussenkop"><strong class="tussenkop_vet"><a id="IDA2IAR" name="IDA2IAR"></a>HOOFDSTUK 5 FASEGEWIJZE INVOERING</strong></p><p>De onderdelen van artikel I zullen niet alle tegelijkertijd in werking
treden. Indien het wetsvoorstel tot wet wordt verheven kunnen sommige onderdelen
vrijwel direct na plaatsing van de wet tot wijziging van de Wet op de architectentitel
in werking treden, andere onderdelen treden naar alle waarschijnlijkheid een
jaar later in werking. Op die wijze wordt voorkomen dat het bureau architectenregister
op te veel fronten aan de slag moet en worden mogelijke invoeringsproblemen
voorkomen. Zo snel mogelijk na publicatie van de wijzigingswet van de Wet
op de architectentitel in het Staatsblad zullen de onderdelen van artikel
I, die betrekking hebben op de volgende voorstellen, in werking treden:</p><p>a. uitbreiding van de bij- en nascholingsregeling voor architecten tot
stedenbouwkundigen, tuin- en landschapsarchitecten en interieurarchitecten;</p><p>b. actualisering van de vereiste getuigschriften in de artikelen 9 tot
en met 12 van de Wet op de architectentitel, voor zover die in Nederland worden
afgegeven;</p><p>c. het van toepassing verklaren van de Kaderwet zelfstandige bestuursorganen
op het bureau architectenregister;</p><p>d. aanpassing van de artikelen die betrekking hebben op de titelbescherming.</p><p>Zoals in paragraaf&nbsp;2.6 van deze memorie van toelichting reeds is
opgemerkt hebben enkele onderwijsinstellingen inmiddels een aanvraag proceduretoets
nieuwe opleidingen ingediend bij de NVAO. Indien de toets door de NVAO positief
uitvalt en de minister van Onderwijs, Cultuur en Wetenschap positief oordeelt
over de doelmatigheid van de opleiding, zal naar verwachting bij de aanvang
van het nieuwe cursusjaar in september 2010 (of anders in september 2011)
in Nederland bij verschillende instellingen een masteropleiding interieurarchitectuur
kunnen worden gevolgd. Dat betekent dat op het tijdstip van inwerkingtreding
van de eerste onderdelen van artikel I ook het voor de inschrijving in het
architectenregister vereiste opleidingsniveau van interieurarchitecten gelijkgeschakeld
zal zijn met het voor die inschrijving vereiste opleidingsniveau van architecten,
stedenbouwkundigen en tuin- en landschapsarchitecten.</p><p>Een jaar later kunnen de onderdelen van artikel I in werking treden, die
betrekking hebben op de volgende voorstellen:</p><p>a. de tweejarige beroepservaringperiode voor architecten, stedenbouwkundigen
en tuin- en landschapsarchitecten;</p><p>b. de verordenende bevoegdheid met betrekking tot de examens voor personen
die niet het voor inschrijving vereiste getuigschrift of diploma hebben, dat
in Nederland kon worden behaald, maar ten minste zeven jaar praktijkervaring
hebben opgedaan op hun vakgebied.</p><p>Als laatste treedt in werking de tweejarige beroepservaringperiode voor
interieurarchitecten.</p><p>De SBA zal belast worden met de voorbereiding van de nodige werkzaamheden
die noodzakelijk zijn om een soepele en probleemloze inwerkingtreding van
de wet te waarborgen. Dat geldt zowel voor die onderdelen die als eerste in
werking treden als voor de onderdelen die een jaar later in werking treden.
Het ligt in het voornemen om het nieuw te benoemen bestuur van het bureau
architectenregister, nog voordat het in functie treedt, in de periode tussen
de bekendmaking van de wet tot wijziging van de Wet op de architectentitel –
indien het onderhavige wetsvoorstel tot wet wordt verheven – en het
besluit tot inwerkingtreding van die wet enige tijd te laten
meelopen met het bestuur van de SBA om op die wijze te bewerkstelligen dat
het nieuwe bestuur een medebepalende rol heeft bij de in voorbereiding te
nemen besluiten.</p><p class="tussenkop"><strong class="tussenkop_vet"><a id="IDAKJAR" name="IDAKJAR"></a>HOOFDSTUK 6 FINANCIERING</strong></p><p>De activiteiten die in dit wetsvoorstel additioneel worden geregeld ten
opzichte van de huidige Wet op de architectentitel komen voort uit het kabinetsstreven
om van de wet een krachtiger kwaliteitsinstrument te maken. Kort gezegd zijn
dit de invoering van twee jaar beroepservaring en de invoering van bij- en
nascholing voor de stedenbouwkundigen, de tuin- en landschapsarchitecten en
de interieurarchitecten.</p><p>Voor wat betreft de aanloopkosten van de maatregelen gericht op een krachtiger
kwaliteitsinstrument kan op financiële ondersteuning worden gerekend
van de ministeries van Volkshuisvesting, Ruimtelijke Ordening en Milieubeheer,
van Landbouw, Natuur en Voedselkwaliteit en van Onderwijs, Cultuur en Wetenschap.</p><p>Deze financiële ondersteuning geldt gedurende de periode van omvorming,
aangezien de aanloopkosten eenmalig en ongebruikelijk zijn, en die kosten
redelijkerwijs niet aan de ingeschrevenen in het register kunnen worden toegerekend.
De financiële bijdrage in het kader van de omvorming van de wet tot een
krachtiger kwaliteitsinstrument is exclusief de financiering die op grond
van de recent in werking getreden wet tot wijziging van de Wet op de architectentitel
reeds was voorzien.</p><p>Zijn eenmaal de nadere regels voor de eerste keer door het bureau architectenregister
vastgesteld, dan zijn de kosten die daarna verbonden zijn aan het onderhoud
van regelgeving betrekkelijk gering. Ook die kosten blijven voor rekening
van de onderscheiden ministeries.</p><p>De kosten die te maken hebben met de bijhouding van het architectenregister
zijn sedert de totstandkoming van de Wet op de architectentitel gedragen door
de ingeschrevenen. Dat blijft ook het uitgangspunt in het onderhavige wetsvoorstel.
Voor zover het bureau architectenregister taken verricht die voorvloeien uit
de richtlijn erkenning van beroepskwalificaties komen die ten laste van de
begroting van de ministeries van Volkshuisvesting, Ruimtelijke Ordening en
Milieubeheer, van Landbouw, Natuur en Voedselkwaliteit en van Onderwijs, Cultuur
en Wetenschap.</p><p>De kosten verbonden aan de verwerking van verzoeken om als niet actieve
beroepsbeoefenaar te worden ingeschreven in het register – welke kwalificatie
betrokkene ontslaat van de verplichting tot bij- en nascholing – zijn
aan te merken als kosten die te maken hebben met bijhouding van het architectenregister.
Dat geldt ook voor de beoordeling of een persoon die is ingeschreven in het
architectenregister krachtens de vastgestelde nadere eisen in aanmerking komt
om onder een andere titel te worden ingeschreven in het architectenregister.
Ook de kosten van uitvoering van de regels inzake de beroepservaring zijn
in beginsel kosten die verbonden zijn aan de inschrijving in het architectenregister.</p><p>Het vorenstaande neemt niet weg dat het bureau architectenregister uiterst
zorgvuldig dient om te gaan met een verhoging van de tarieven die verband
houden met de inschrijving en de jaarlijkse continuering van die inschrijving.
Een stijging van de tarieven die tot gevolg heeft dat daardoor het aantal
ingeschrevenen in het architectenregister daalt of die de jaarlijkse aanwas
van nieuw ingeschrevenen gedurende jaren doet dalen is een ongewenste ontwikkeling,
die afbreuk doet aan de doelstellingen van de Wet op de architectentitel.
De minister van Volkshuisvesting, Ruimtelijke Ordening en Milieubeheer heeft
als politiek verantwoordelijke minister de taak er voor te zorgen dat de doelstellingen
van die wet niet door ongewenste nevengevolgen gevaar lopen.
Daarnaast heeft de minister van Volkshuisvesting, Ruimtelijke Ordening en
Milieubeheer ook een verantwoordelijkheid voor de financiële armslag
van het bureau architectenregister. Gelet op die verantwoordelijkheden zal
in het kader van het bestuurlijk overleg en bij de goedkeuring van de begroting
nauwgezet de vinger aan de pols worden gehouden wat de mogelijkheden zijn
voor financiering uit de tarieven, examengelden, kosten die van afgestudeerden
redelijkerwijs mogen worden gevraagd in het kader van de tweejarige beroepservaring
en welke bijdrage uit de algemene middelen verantwoord is, gelet op de doelstellingen
van de Wet op de architectentitel.</p><p class="tussenkop"><strong class="tussenkop_vet"><a id="IDAUJAR" name="IDAUJAR"></a>HOOFDSTUK 7 BEDRIJFSEFFECTEN EN ADMINISTRATIEVE LASTEN</strong></p><p>In het onderhavige wetsvoorstel wordt de verplichting tot bijen nascholing
ook opgelegd aan stedenbouwkundigen, tuin- en landschapsarchitecten en interieurarchitecten.
De Wet op de architectentitel stelt het minimum aantal uren dat een architect
jaarlijks aan bij- en nascholing dient te besteden op zestien. Dat aantal
uren zal ook gaan gelden voor de bij- en nascholing van de drie overige disciplines.
Indien die uren worden verdeeld over bijvoorbeeld vier cursussen van elk een
dagdeel, ten bedrage van circa €&nbsp;200,– per dagdeel brengt
de bij- en nascholingsregeling voor een ingeschreven stedenbouwkundige, tuin-
en landschapsarchitect en interieurarchitect met inbegrip van de reiskosten
(€&nbsp;100,–) een lastenverzwaring mee van circa €&nbsp;900,–
op jaarbasis. In totaal bedragen de nalevingskosten voor de circa 3000 in
het architectenregister ingeschreven stedenbouwkundigen, tuin- en landschapsarchitecten
en interieurarchitecten, op wie de voorgestelde bij- en nascholingsregeling
van toepassing is, circa €&nbsp;2&nbsp;700&nbsp;000,–. Indien de
helft van die uren aan bij- en nascholing wordt aangemerkt als werkuren en
wordt uitgegaan van een bruto-uurloon van €&nbsp;65,– worden die
nalevingskosten verhoogd met €&nbsp;1&nbsp;560&nbsp;000,– en bedragen
zij totaal €&nbsp;4&nbsp;260&nbsp;000,–. Overigens is dat kostenplaatje
gebaseerd op een gebruikelijk patroon, waarbij geen sprake is van extreem
dure bij- en nascholingsactiviteiten en ook is verdisconteerd dat bij de bij-
en nascholingsactiviteiten ook een lezing of cursus wordt gevolgd die door
een beroepsorganisatie wordt georganiseerd en cursussen deels vallen in de
late namiddag en avond. Er zijn geen gegevens beschikbaar in hoeverre de 3000
in het architectenregister ingeschreven stedenbouwkundigen, tuin- en landschapsarchitecten
en interieurarchitecten aan bijen nascholing doen. Het valt niet aan te nemen
dat geen van die 3000 ingeschrevenen op jaarbasis geen enkel uur aan bij-
en nascholing besteedt.</p><p>De drie beroepsorganisaties staan positief tegenover de bij- en nascholing.
Dit geldt ook voor de nieuwe informatieverplichting, die verband houdt met
de bij- en nascholing. Die verplichting heeft betrekking op de mogelijkheid
van een in het architectenregister ingeschreven persoon om een verzoek te
doen hem in het register aan te merken als niet langer beroepsmatig actief.
In dat geval is de verplichting van bij- en nascholing niet op hem van toepassing
(artikel 27a, tweede lid, van de Wet op de architectentitel).</p><p>Overigens worden in het wetsvoorstel geen gevolgen verbonden aan de beoordeling
van een verzoek om inschrijving in het architectenregister door een onderdaan
uit een andere lidstaat, die zich in die lidstaat niet gehouden heeft aan
de verplichte bij- en nascholing. Het nakomen van die verplichting wordt met
het oog op de inschrijving niet getoetst. Is die onderdaan eenmaal ingeschreven,
dan geldt voor hem overigens wel de bijen nascholingsverplichting die voor
een ieder geldt die is ingeschreven in het architectenregister. Uitgezonderd
van bijen nascholing zijn personen die zich in het architectenregister
hebben ingeschreven als dienstverrichter.</p><p>Behalve de geringe administratieve lasten verband houdend met eventuele
verzoeken om als niet actieve beroepsbeoefenaar in het architectenregister
te worden vermeld leidt het wetsvoorstel tot een lastenverzwaring in verband
met de tweejarige beroepservaringperiode. Als uitgangspunt voor de administratieve
lasten kan vooralsnog worden uitgegaan van de lasten die tijdens het Experiment
zijn geconstateerd. Deze lasten voor het Experiment belopen een bedrag van
circa €&nbsp;7&nbsp;000,– (2 maal €&nbsp;3&nbsp;000,–
voor deelname aan de bijeenkomsten en 2 maal verlies van 10 productieve uren<a class="nootnum" href="#v16.1">1</a> ten bedrage van €&nbsp;50,–). Er wordt na
de invoering van de regeling inzake beroepservaring rekening gehouden met
een jaarlijkse instroom van circa 350 ingeschrevenen in de vier disciplines.
Vanaf het tweede jaar van inwerkingtreding van de beroepservaringregeling
voor de vier disciplines bedragen de kosten op jaarbasis €&nbsp;2&nbsp;450&nbsp;000,–.
In werkelijkheid wordt dat kostenniveau pas na een aantal jaren na inwerkingtreding
van de wijziging van de Wet op de architectentitel bereikt omdat de beroepsregeling
per discipline wordt ingevoerd.</p><p class="tussenkop"><strong class="tussenkop_vet"><a id="IDAAKAR" name="IDAAKAR"></a>HOOFDSTUK 8 OVERLEG MET HET BEROEPSVELD</strong></p><p>Het beroepsveld is nauw betrokken geweest bij de voorbereiding van het
onderhavige wetsvoorstel. In april 2005 organiseerde de toenmalige Rijksbouwmeester
Mels Crouwel twee rondetafelgesprekken om te peilen hoe in het beroepsveld
gedacht werd over de wenselijkheid om van de Wet op de architectentitel een
krachtiger kwaliteitsinstrument te maken. Conclusie was dat er brede steun
was voor een kwaliteitsversterking van de wet. Mede op basis van deze uitkomsten
is door de Rijksbouwmeester het in paragraaf&nbsp;1.3 van deze memorie van
toelichting genoemde advies opgesteld aan de toenmalige minister van Volkshuisvesting,
Ruimtelijke Ordening en Milieubeheer, mevr. S.&nbsp;M. Dekker. Zoals in die
paragraaf reeds is gememoreerd stemde minister Dekker in met die voorstellen.
Vervolgens is door de Rijksbouwmeester in het voorjaar van 2006 een klankbordgroep
ingesteld die de wijziging van de Wet op de architectentitel begeleid heeft.
Aan de klankbordgroep namen deel vertegenwoordigers van de vier beroepsorganisaties,
de beide Technische Universiteiten, de Universiteit Wageningen, het Landelijke
Overleg Bouwkunstopleidingen (LOBO), het Overleg Beeldende Kunsten (OBK),
de HBO-raad en de ministeries van Landbouw, Natuur en Voedselkwaliteit en
van Onderwijs, Cultuur en Wetenschap. Op basis van de bevindingen van de klankbordgroep
is het wetsvoorstel aangepast en is een taskforce opgericht die nauw betrokken
is bij de inrichting van het wetsvoorstel. De laatste bijeenkomst van de taskforce
was 12&nbsp;september 2007. In deze bijeenkomst is het wetsvoorstel zoveel
mogelijk ingericht overeenkomstig de wensen van de diverse in de taskforce
betrokken partijen. Vervolgens is dit wetsvoorstel voorgelegd aan de klankbordgroep.
De Klankbordgroep stemde in november 2007 in met het wetsvoorstel, dat ter
advisering aan de Raad van State is voorgelegd.</p><p class="tussenkop"><strong class="tussenkop_vet"><a id="IDAEKAR" name="IDAEKAR"></a>II ARTIKELSGEWIJS</strong></p><p class="tussenkop"><strong class="tussenkop_vet"><a id="IDAHKAR" name="IDAHKAR"></a>Artikel I (Wijzigingen van de Wet op de architectentitel)</strong></p><p class="tussenkop"><strong class="tussenkop_cur"><a id="IDAKKAR" name="IDAKKAR"></a>Onderdeel A (artikel 1)</strong></p><p>In de artikelen 2, eerste lid, en 23, tweede lid, van de Wet op de architectentitel
worden de begrippen register en beroepsorganisatie omschreven. In het wetsvoorstel
zijn die begrippen opgenomen in artikel 1 van de Wet op de architectentitel.
De inhoud van beide begripsomschrijvingen blijft ongewijzigd. Voorts is in
het voorgestelde artikel 1 het begrip«ongeorganiseerde» opgenomen
om een ingeschrevene in het architectenregister aan te duiden, die geen lid
is van een beroepsorganisatie. Het opnemen van dat begrip hangt samen met
de in het voorgestelde artikel 4 van de Wet op de architectentitel tot uitdrukking
gebrachte noodzaak om bij de voorbereiding van bijvoorbeeld de nadere invulling
van de beroepservaring ook ongeorganiseerden nauw te betrekken. Het is wenselijk
dat ook zij hun steentje bijdragen aan het mentorschap van ingeschrevenen
in het architectenregister tijdens de beroepservaringperiode voor pas afgestudeerden
op het gebied van architectuur, stedenbouw, tuin- en landschapsarchitectuur
en interieurarchitectuur.</p><p class="tussenkop"><strong class="tussenkop_cur"><a id="IDAOKAR" name="IDAOKAR"></a>Onderdeel B (artikel 2)</strong></p><p>De vervanging van artikel 2 van de Wet op de architectentitel door een
nieuw artikel is deels het gevolg van de omschrijving van het begrip register
in het voorgestelde artikel 1 van de Wet op de architectentitel. In het nieuwe
artikel 2 van de Wet op de architectentitel zijn het eerste en tweede lid
samengevoegd.</p><p>Recentelijk bevat de Wet op de architectentitel in de artikelen 27a en
27b enige bepalingen die van invloed zijn op de inrichting van het architectenregister.
Artikel 27a van de Wet op de architectentitel noopt tot het maken van een
onderscheid in het register tussen actieve en niet-actieve architecten. Artikel
27b van de Wet op de architectentitel dwingt tot het maken van een onderscheid
in het register tussen ingeschrevenen die gevestigd zijn in Nederland en ingeschrevenen
die in een andere betrokken staat gevestigd zijn en in Nederland tijdelijk
en incidenteel diensten verrichten op het gebied van architectuur, stedenbouw,
tuin- en landschapsarchitectuur of interieurarchitectuur.</p><p>Daarnaast kan de minister van Volkshuisvesting, Ruimtelijke Ordening en
Milieubeheer op grond van artikel 2, derde lid, van de Wet op de architectentitel,
in overeenstemming met de ministers van Landbouw, Natuur en Voedselkwaliteit
en van Onderwijs, Cultuur en Wetenschap voorschriften geven omtrent de inrichting
van het register. Tot dusverre is van die bevoegdheid geen gebruik gemaakt.</p><p>Om vorenstaande redenen wordt voorgesteld artikel 2, derde lid, van de
Wet op de architectentitel te doen vervallen.</p><p class="tussenkop"><strong class="tussenkop_cur"><a id="IDAVKAR" name="IDAVKAR"></a>Onderdeel C (artikel 2a)</strong></p><p>Artikel 3, eerste lid, van de Wet op de architectentitel bevat het voorschrift
dat de minister van Volkshuisvesting, Ruimtelijke Ordening en Milieubeheer
een Stichting bureau architectenregister opricht. Dat lid vervalt in het voorgestelde
artikel 3 van de Wet op de architectentitel. In plaats daarvan wordt in het
voorgestelde artikel 2a van de Wet op de architectentitel het bureau architectenregister
bij wet ingesteld. De Kaderwet zelfstandige bestuursorganen wordt van toepassing
verklaard op het bureau architectenregister.</p><p class="tussenkop"><strong class="tussenkop_cur"><a id="IDAZKAR" name="IDAZKAR"></a>Onderdeel D (artikel 3)</strong></p><p>In onderdeel D wordt voorgesteld om het voorschrift in artikel 3, tweede
lid, van de Wet op de architectentitel, inhoudende dat het bureau architectenregister
in de gevraagde administratieve bijstand voorziet bij de uitvoering van de
regels omtrent het jaarlijkse examen, bedoeld in hoofdstuk VI van de Wet op
de architectentitel, te doen vervallen. Dat voorstel hangt samen met het voorgestelde
artikel 12b van de Wet op de architectentitel in artikel I, onderdeel L, van
het wetsvoorstel. </p><p class="tussenkop"><strong class="tussenkop_cur"><a id="IDA3KAR" name="IDA3KAR"></a>Onderdeel E (artikel 4)</strong></p><p>Het voorgestelde artikel 4 van de Wet op de architectentitel bevat enkele
procedurevoorschriften die het bureau architectenregister in acht dient te
nemen bij de voorbereiding van de door hem vast te stellen regels. Het bureau
architectenregister dient daarbij de vier beroepsorganisaties en de ongeorganiseerden
te betrekken. Daarnaast dient het bureau architectenregister voor bepaalde
regels de onderwijsinstellingen te betrekken, die zorg dragen voor de door
de Wet op de architectentitel vereiste opleiding voor ontwerper. Het gaat
dan om regels betreffende het jaarlijkse examen voor personen die ten minste
zeven jaar werkzaam zijn op het gebied van architectuur, stedenbouw, tuin-
en landschapsarchitectuur of interieurarchitectuur en die niet in het bezit
zijn van het voor de inschrijving in het register benodigde getuigschrift
en om regels betreffende de inrichting van de beroepservaringperiode.</p><p>De regels die door het bureau architectenregister worden vastgesteld behoeven
de goedkeuring van de minister die verantwoordelijk is voor de desbetreffende
beroepsgroep.</p><p>In artikel 27a, vierde lid, van de Wet op de architectentitel zijn de
door de SBA vast te stellen beleidsregels met betrekking tot passende bij-
en nascholing voor architecten – indien de SBA daartoe besluit –
onderworpen aan de goedkeuring van de minister van Volkshuisvesting, Ruimtelijke
Ordening en Milieubeheer. Dat procedurevoorschrift, maar dan gewijzigd in
de goedkeuring van de minister die verantwoordelijk is voor de desbetreffende
beroepsgroep, is in het onderhavige wetsvoorstel verplaatst naar het voorgestelde
artikel 4, vierde lid. In dat vierde lid is eveneens het voorschrift opgenomen
dat het bureau architectenregister, indien het besluit beleidsregels met betrekking
tot passende bij- en nascholing voor architecten, stedenbouwkundigen, tuin-
en landschapsarchitecten of interieurarchitecten vast te stellen, bij de voorbereiding
daarvan de beroepsorganisatie betrekt van de ontwerpers op wie die beleidsregels
van toepassing zijn, alsmede de ongeorganiseerden onder hen.</p><p class="tussenkop"><strong class="tussenkop_cur"><a id="IDADLAR" name="IDADLAR"></a>Onderdeel E (artikel 5)</strong></p><p>Het voorgestelde artikel 5 van de Wet op de architectentitel regelt de
samenstelling van het bestuur. In hoofdstuk 4 van deze memorie van toelichting
is dat artikel reeds toegelicht.</p><p class="tussenkop"><strong class="tussenkop_cur"><a id="IDAHLAR" name="IDAHLAR"></a>Onderdeel E (artikel 7)</strong></p><p>In artikel 7 van de Wet op de architectentitel is de bekostiging van de
SBA slechts gedeeltelijk geregeld, namelijk voor zover die bekostiging plaatsvindt
door middel van tarieven voor de in dat artikel genoemde diensten door de
SBA, zoals het inschrijfgeld ten behoeve van de inschrijving in het register,
de jaarlijkse bijdrage ten behoeve van de instandhouding van die inschrijving
en het examengeld. De uitvoering door de SBA van de niet uit de tarieven gefinancierde
wettelijke taken wordt bekostigd door de ministeries die verantwoordelijk
zijn voor de vier beroepsgroepen die zijn ingeschreven in het architectenregister.
Het voorgestelde artikel 7 van de Wet op de architectentitel heeft betrekking
op de totale bekostiging van het bureau architectenregister.</p><p>Zoals in hoofdstuk 6 van deze memorie van toelichting reeds is opgemerkt,
worden de kosten die te maken hebben met de bijhouding van het architectenregister
vanouds gedragen door degenen die zich wensen in te schrijven in het architectenregister
en door de ingeschrevenen in het register. Zij betalen een vergoeding voor
de daarmee samenhangende diensten. Het totaal van die inkomsten
dient toereikend te zijn voor de bekostiging van die taken van het bureau
architectenregister. Dat uitgangspunt is verwoord in het voorgestelde eerste
lid van artikel 7 van de Wet op de architectentitel.</p><p>In het tweede en derde lid van het voorgestelde artikel 7 van de Wet op
de architectentitel worden de taken genoemd die uit de algemene middelen worden
bekostigd. Tot die taken behoren in de eerste plaats de taken die in de Wet
op de architectentitel zijn opgenomen ter implementatie van de richtlijn (de
taken, genoemd in het voorgestelde artikel 3, tweede lid, onderdelen a en
b, derde en vierde lid, van de Wet op de architectentitel). De drie ministers
die verantwoordelijk zijn voor de vier groepen beroepsbeoefenaren die in het
architectenregister staan ingeschreven nemen de bekostiging van die taken
voor hun verantwoording. De verdeelsleutel is naar rato van het aantal ingeschrevenen
per groep.</p><p>Daarnaast worden, zoals reeds opgemerkt in hoofdstuk 6 van deze memorie
van toelichting, de kosten van de kwaliteitsbevorderende maatregelen uit de
algemene middelen bekostigd. Die maatregelen hebben betrekking op de vaststelling
van de nadere eisen, waaraan een in het register ingeschreven persoon moet
voldoen indien hij zich tevens onder een andere titel wenst in te schrijven
(het voorgestelde artikel 12a, tweede lid, van de Wet op de architectentitel),
op de vaststelling van regels met betrekking tot het examen voor architecten,
stedenbouwkundigen, tuin- en landschapsarchitecten en interieurarchitecten
die zich in de praktijk geschoold hebben (het voorgestelde artikel 12b, derde
lid, van de Wet op de architectentitel), op de vaststelling van regels met
betrekking tot de inrichting van de beroepservaringperiode (het voorgestelde
artikel 12e, tweede lid, van de Wet op de architectentitel) en van kwalitatieve
beleidsregels ter zake van passende bij- en nascholing (het voorgestelde artikel
27a, derde lid, van de Wet op de architectentitel). Ook hier neemt de minister
die verantwoordelijk is voor de desbetreffende beroepsgroep de bekostiging
voor zijn verantwoording. Verreweg het grootste deel van die kosten zijn de
zogenaamde aanloopkosten (de kosten van de vaststelling). Zijn de eisen en
regels eenmaal vastgesteld, dan zijn de kosten ten gevolge van incidentele
aanpassingen betrekkelijk gering.</p><p>Tot slot wordt de periodieke informatieverstrekking aan het door de minister
van Onderwijs, Cultuur en Wetenschap ter uitvoering van artikel 57 van de
richtlijn aangewezen centrale contactpunt bekostigd door de minister van Volkshuisvesting,
Ruimtelijke Ordening en Milieubeheer.</p><p class="tussenkop"><strong class="tussenkop_cur"><a id="IDAPLAR" name="IDAPLAR"></a>Onderdeel E (artikel 8)</strong></p><p>De tarifering van de vergoedingen voor diensten die samenhangen met de
bijhouding van het architectenregister is geregeld in het voorgestelde artikel
8 van de Wet op de architectentitel. De diensten zijn limitatief opgesomd
in dat artikel. Ten opzichte van artikel 7 van de Wet op de architectentitel
is de tarifering van de vergoeding voor de behandeling van de aanvraag om
erkenning van bepaalde opleidingstitels of getuigschriften nieuw. Op die wijze
kan een differentiatie worden aangebracht tussen een verzoek om inschrijving
in het architectenregister dat gelet op het soort getuigschrift nauwelijks
tijd kost en een verzoek dat in combinatie met de erkenning van een bepaalde
opleidingstitel of getuigschrift aanzienlijk meer tijd aan onderzoek vraagt.
Nieuw in artikel 8 is voorts de tarifering van de vergoeding voor de behandeling
van verzoeken om gehele of gedeeltelijke vrijstelling van het doorlopen van
een tweejarige beroepservaringperiode. Gelet op het feit dat het doorlopen
van de tweejarige beroepservaringperiode voor rekening komt van de pas afgestudeerde,
ligt het in de rede de kosten van de behandeling van een verzoek om vrijstelling
van het doorlopen van die periode in rekening te brengen van de verzoeker.</p><p>In de huidige praktijk wordt voor het verstrekken van informatie omtrent
de inschrijving van een persoon in het architectenregister door de SBA geen
vergoeding in rekening gebracht, ofschoon dat volgens artikel 22, eerste lid,
van de Wet op de architectentitel wel mogelijk is. Gelet op het belang dat
consumenten het register laagdrempelig kunnen raadplegen, is dat raadplegen
gratis. In het voorgestelde artikel 8 van de Wet op de architectentitel vervalt
om die redenen de mogelijkheid om een vergoeding te vragen aan een persoon
die informatie wenst omtrent de inschrijving van een door hem genoemde persoon
in het register.</p><p>In het voorgestelde artikel 8 worden de uitvoeringskosten die voor het
bureau verbonden zijn aan de behandeling van een verzoek om te worden aangemerkt
als een niet actieve beroepsbeoefenaar bekostigd uit instandhoudingkosten
van de inschrijving.</p><p>In het voorgestelde artikel 8 van de Wet op de architectentitel wordt
niet langer bepaald dat de vaststelling van de tarieven de goedkeuring behoeft
van de minister van Volkshuisvesting, Ruimtelijke Ordening en Milieubeheer.
Die goedkeuring is geregeld in artikel 17 van de Kaderwet zelfstandige bestuursorganen.</p><p class="tussenkop"><strong class="tussenkop_cur"><a id="IDAWLAR" name="IDAWLAR"></a>Onderdelen H, I, J en K (artikelen 9 tot en met 12)</strong></p><p>De artikelen 9, 10, 11 en 12 van de Wet op de architectentitel geven een
limitatieve opsomming van getuigschriften, certificaten of andere titels van
opleidingen op het gebied van architectuur, stedenbouw, tuin- en landschapsarchitectuur
en interieurarchitectuur die vereist zijn om te kunnen worden ingeschreven
in het register. Onder die opsomming valt ook het getuigschrift van het examen
dat jaarlijks kan worden afgelegd door personen die ten minste zeven jaar
werkzaam zijn op het gebied van architectuur, stedenbouw, tuin- en landschapsarchitectuur
of interieurarchitectuur, maar niet het vereiste diploma hebben om te kunnen
worden ingeschreven in het architectenregister. Voorts wordt in die opsomming
ook de mogelijkheid genoemd dat personen in het architectenregister kunnen
worden ingeschreven die ten genoegen van de verantwoordelijke minister hebben
aangetoond over een uitzonderlijke bekwaamheid te beschikken op het gebied
waarop zij werkzaam zijn.</p><p>In het wetsvoorstel zijn de twee laatstgenoemde inschrijvingsgronden niet
langer opgenomen in de artikelen 9, 10, 11, en 12 van de Wet op de architectentitel.
De mogelijkheid om op grond van uitzonderlijke bekwaamheid op het betreffende
vakgebied te kunnen worden ingeschreven is, zij het anders verwoord, vervat
in het voorgestelde artikel 12a, eerste lid, van de Wet op de architectentitel.
De mogelijkheid om zich in te schrijven in het architectenregister na geslaagd
te zijn voor het examen, dat jaarlijks wordt opengesteld voor personen die
zich in de praktijk hebben geschoold op het gebied van architectuur, stedenbouw,
tuin- en landschapsarchitectuur of interieurarchitectuur wordt geregeld in
het voorgestelde artikel 12b van de Wet op de architectentitel.</p><p>In het voorgestelde eerste lid van de artikelen 9, 10, 11 en 12 van de
Wet op de architectentitel zijn niet langer getuigschriften van opleidingen
genoemd, die op het tijdstip van indiening van het wetsvoorstel niet meer
bestaan.</p><p>Door middel van een nieuwe overgangsbepaling (artikel 29, eerste lid,
van de Wet op de architectentitel) wordt veilig gesteld dat personen die in
het bezit zijn van een getuigschrift van een niet meer bestaande opleiding,
dat voordien wel recht gaf op inschrijving in het register (in het vervolg
van deze memorie van toelichting genoemd: oud getuigschrift), zich op grond van dat getuigschrift kunnen blijven inschrijven in het register.
Tot die personen kunnen behoren personen die zich voor het eerst in het architectenregister
wensen in te schrijven, maar ook personen die op grond van een oud getuigschrift
in het register zijn ingeschreven, maar zich hebben laten uitschrijven.</p><p>Als gevolg van die wijzigingen beperken de artikelen 9, 10, 11 en 12 van
de Wet op de architectentitel zich wat betreft de opleidingen in Nederland
tot de getuigschriften van de masteropleidingen op het gebied van architectuur,
stedenbouw, tuin- en landschapsarchitectuur en interieurarchitectuur aan universiteiten
of hogescholen die zijn genoemd in de bijlage bij de Wet op het hoger onderwijs
en wetenschappelijk onderzoek. Door het voorgestelde artikel 12 van de Wet
op de architectentitel wordt voor inschrijving in het architectenregister
als interieurarchitect geëist dat de aanvrager in het bezit is van het
diploma van een masteropleiding op het gebied van de interieurarchitectuur.
In het voorgestelde artikel 29, derde lid, van de Wet op de architectentitel
wordt rekening gehouden met het feit dat op het tijdstip waarop de wijziging
van artikel 12 van de Wet op de architectentitel in werking treedt studenten
nog een opleiding volgen voor een getuigschrift dat voor dat tijdstip recht
gaf op inschrijving als interieurarchitect in het architectenregister.</p><p>Ter wille van de flexibiliteit is in de artikelen 9, 10, 11 en 12, eerste
lid, van de Wet op de architectentitel in onderdeel c, de mogelijkheid gehandhaafd
dat de ministers van Volkshuisvesting, Ruimtelijke Ordening en Milieubeheer,
van Landbouw, Natuur en Voedselkwaliteit en van Onderwijs, Cultuur en Wetenschap
andere opleidingen aanwijzen, die qua niveau vergelijkbaar zijn aan de masteropleidingen
aan de genoemde universiteiten en hogescholen.</p><p>In het tweede lid van de artikelen 9 tot en met 12 van de Wet op de architectentitel
hebben de betrokken ministers de bevoegdheid om nadere regels te geven over
de inrichting, die aan de opleiding moet zijn gegeven, wil de afgestudeerde
van die opleidingen zich kunnen inschrijven in het architectenregister.</p><p>In 1988 werd het nodig geacht tot de vaststelling van die nadere regels
over te gaan, omdat de in de artikelen 9 tot en met 12 van de Wet op de architectentitel
genoemde opleidingen en studierichtingen meerdere afstudeerrichtingen, differentiaties
of afdelingen kennen, waarvan sommige duidelijk beogen op te leiden voor andere
beroepen dan die waarop de Wet op de architectentitel betrekking heeft. In
die nadere regels zijn de afstudeerrichtingen, differentiaties of afdelingen
aangegeven van de in de artikelen 9 tot en met 12 van de Wet op de architectentitel
genoemde opleidingen, die zonder meer recht geven op inschrijving in het architectenregister.
Daarnaast wordt in de nadere regels telkens voor de in de artikelen 9 tot
en met 12 van die wet genoemde opleidingen en studierichtingen een globale
omschrijving gegeven van de «begintermen», teneinde de mogelijkheid
te scheppen dat ook afgestudeerden die een andere richting hebben gevolgd
voor inschrijving in het architectenregister in aanmerking komen indien zij
door de samenstelling van hun studiepakket geacht kunnen worden deskundig
te zijn. Mede in verband met de bachelor-masterstructuur is in 2006 een nieuwe
nadere regeling vastgesteld. Gelet op het feit dat het niet doenlijk is om
op het niveau van de wet die inhoudelijke waarborgen te geven dat inschrijving
in het register blijft voorbehouden aan specifiek deskundigen, is in het onderhavige
wetsvoorstel de bevoegdheid tot het stellen van die nadere regels in het derde
lid van de artikelen 9 tot en met 12 vervangen door een verplichting.</p><p>De periodieke toetsing van de begintermen van de nadere regeling aan de
eindtermen van het onderwijs blijft een bevoegdheid van de ministers van Volkshuisvesting,
Ruimtelijke Ordening en Milieubeheer, van Landbouw, Natuur en Voedselkwaliteit
en van Onderwijs, Cultuur en Wetenschap. Het ligt voor de hand
dat die ministers het bureau architectenregister hiervoor inschakelen.</p><p>De bevoegdheid van die ministers om op basis van de Wet op de architectentitel
de begintermen van de Nadere Regeling te toetsen aan de eindtermen van het
onderwijs staat naast de toetsing die periodiek plaatsvindt op basis van de
Wet op het Hoger Onderwijs en Wetenschappelijk Onderzoek (WHW). Daarbij gaat
het om de externe beoordeling van het hoger onderwijs, die op aanvraag van
de onderwijsinstelling in opdracht van de NVAO door een visiterende en beoordelende
instantie met behulp van onafhankelijke deskundigen wordt uitgevoerd. Die
instantie brengt vervolgens een visitatierapport uit dat door de onderwijsinstelling
in het kader van een aanvraag om accreditatie aan de NVAO wordt overgelegd.
De NVAO neemt vervolgens op grond van deze externe beoordeling het accreditatiebesluit
(de accreditatie is het kwaliteitskeurmerk dat aangeeft dat aan de gestelde
eisen, neergelegd in het Accreditatiekader van de NVAO is voldaan).</p><p>Voorkomen dient te worden dat de onderwijsinstellingen geconfronteerd
worden met op elkaar volgende toetsen, die onderling niet zijn afgestemd.
Dit betekent dat de onderwijsinstellingen zich in het kader van hun aanvraag
om accreditatie rekenschap hebben te geven van de eisen van de Nadere regeling.
Voorts betekent dit dat bij de start van een accreditatieprocedure afstemming
dient plaats te vinden tussen de onderwijsinstellingen, de visiterende en
beoordelende instanties en de drie ministeries die verantwoordelijk zijn voor
de Nadere regeling. De afstemming dient met name betrekking te hebben op de
domeinspecifieke eisen (facet 1.1. van onderwerp 1 (doelstellingen) van het
Accreditatiekader), die vanuit de Nadere regeling gesteld worden. Eenzelfde
afstemming dient in voorkomende gevallen ook plaats te vinden met het bureau
architectenregister indien er sprake is van een vrijstelling van de beroepservaringperiode
krachtens het voorgestelde artikel 12d, derde lid, van de Wet op de architectentitel.</p><p>In de voorgestelde artikelen 9, eerste lid, onderdeel h, en 10 tot en
met 12, eerste lid, onderdeel d, van de Wet op de architectentitel is in overeenstemming
met de richtlijn tot uitdrukking gebracht dat uitsluitend een persoon die
aangemerkt kan worden als een migrerend beroepsbeoefenaar in aanmerking komt
voor het doen van een verzoek om te worden ingeschreven in het register op
grond van een in een andere betrokken staat afgegeven opleidingstitel. In
het voorgestelde artikel 9, eerste lid, onderdeel h, van de Wet op de architectentitel
wordt overeenkomstig artikel 10, aanhef, van de richtlijn de extra eis gesteld
dat de verzoeker een bijzondere en uitzonderlijke reden moet hebben om niet
te voldoen aan de minimumopleidingseisen van artikel 46, eerste lid, van de
richtlijn.</p><p>Het is ongewenst om personen die op grond van een in een derde land behaald
getuigschrift een verzoek doen tot inschrijving in het register dezelfde mogelijkheden
te bieden als migrerende beroepsbeoefenaren die op grond van een in een andere
betrokken staat behaald getuigschrift een verzoek tot inschrijving doen. Om
die reden is in de voorgestelde artikelen 9, eerste lid, onderdeel j, en 10
tot en met 12, eerste lid, onderdeel f, van de Wet op de architectentitel
niet langer opgenomen dat de artikelen 5 tot en met 13 van de Algemene wet
erkenning EG-beroepskwalificaties overeenkomstig worden toegepast.</p><p class="tussenkop"><strong class="tussenkop_cur"><a id="IDAGMAR" name="IDAGMAR"></a>Onderdeel L (artikelen 12a, 12b en 12c)</strong></p><p>De tekst van het voorgestelde artikel 12a, eerste lid, van de Wet op de
architectentitel is in overeenstemming gebracht met de formulering van artikel
48, tweede lid, van de richtlijn. Daardoor wordt nog duidelijker dan bij de
huidige tekst in de artikelen 9, 10, 11 en 12, eerste lid, respectievelijk
onderdeel g, e, g en d, van de Wet op de architectentitel dat het om een categorie uitzonderlijke personen gaat die op grond van dat artikel
in aanmerking komen voor het certificaat, inhoudende dat de betrokkene zich
door zijn prestaties in het bijzonder heeft onderscheiden.</p><p>Voorts is de certificaatverlening losgekoppeld van het verlenen van ontheffing
van het examen voor personen, die langdurig werkzaam zijn op het gebied van
architectuur, stedenbouw, tuinen landschapsarchitectuur of interieurarchitectuur
en niet in het bezit zijn van het voor de inschrijving in het register vereiste
getuigschrift (het voorgestelde artikel 12b van de Wet op de architectentitel).</p><p>In het voorgestelde artikel 12a, tweede lid, van de Wet op de architectentitel
is voorts opgenomen dat een persoon die in het architectenregister staat ingeschreven
onder een bepaalde titel, maar die gedurende een lange periode intensief beroepsmatig
werkzaam is op het gebied van één van de andere drie disciplines
waarvoor op grond van inschrijving in het architectenregister titelbescherming
geldt, zich onder de titel van die discipline kan inschrijven. Het ontbreken
van het daarvoor vereiste diploma staat dat thans niet toe. De mogelijkheid
om een examen af te leggen al dan niet na gedeeltelijke vrijstelling door
de examencommissie wordt door die ingeschrevenen vaak als een onderwaardering
van hun prestaties op dat gebied gezien. Toepassing van artikel 12a, eerste
lid, op deze personen is oneigenlijk. In het voorgestelde tweede en derde
lid van artikel 12a zijn twee eisen opgenomen. Betrokkene moet staan ingeschreven
in het architectenregister op basis van een getuigschrift als bedoeld in het
voorgestelde artikel 9, 10, 11 of&nbsp;12, eerste lid, onderdeel a, b of c,
van de Wet op de architectentitel. Voorts dient hij te voldoen aan de krachtens
het voorgestelde derde lid van artikel 12a van de Wet op de architectentitel
door het bureau architectenregister te stellen nadere eisen. Die nadere eisen
behoeven niet te resulteren in het afleggen van een examen dat vergelijkbaar
is met het examen dat wordt bedoeld in het voorgestelde artikel 12b van de
Wet op de architectentitel. Zij kunnen zich beperken tot het tonen van het
ontworpen uitgevoerde werk.</p><p>Het voorgestelde artikel 12b van de Wet op de architectentitel heeft betrekking
op het examen voor personen die langdurig werkzaam zijn op het gebied van
architectuur, stedenbouw, tuinen landschapsarchitectuur of interieurarchitectuur,
maar zich niet kunnen laten inschrijven in het register omdat zij niet het
daarvoor vereiste getuigschrift hebben.</p><p>De regeling van het examen wordt opgedragen aan het bureau architectenregister.
Het bureau dient bij de voorbereiding van de vaststelling of wijziging van
die regels het beroepsveld en de betrokken onderwijsinstellingen in te schakelen.
De twee toelatingseisen die in het Examenbesluit Wet op de architectentitel
en in de daarop gebaseerde examenreglementen zijn gesteld, worden in het voorgestelde
tweede lid van artikel 12b van de Wet op de architectentitel opgenomen. Die
eisen hebben betrekking op een beroepservaring van ten minste zeven jaar op
het vakgebied waarvoor het examen wordt afgelegd en voorafgaande betaling
van het examengeld.</p><p>In het voorgestelde derde lid worden enkele onderwerpen genoemd waaraan
in ieder geval in de regels met betrekking tot het examen aandacht dient te
worden geschonken. Overigens ligt het in de rede dat het bureau architectenregister
het Examenbesluit Wet op de architectentitel en de examenreglementen van de
vier examencommissies als uitgangspunt neemt voor de op te stellen regels.</p><p>Het voorgestelde artikel 12c van de Wet op de architectentitel strekt
ertoe om uitsluitend die personen in te schrijven in het register die in de
betrokken staat of in het derde land waar zij hun opleidingstitel hebben behaald
gerechtigd zijn beroepsmatig werkzaamheden te verrichten op het gebied van
architectuur, stedenbouw, tuin- en landschapsarchitectuur of interieurarchitectuur.
Voor wat betreft personen die afkomstig zijn uit een betrokken
staat spoort dat uitgangspunt met artikel 1 van de richtlijn erkenning beroepskwalificaties.</p><p class="tussenkop"><strong class="tussenkop_cur"><a id="IDAQMAR" name="IDAQMAR"></a>Onderdeel M (artikelen 12d en 12e)</strong></p><p>De voorgestelde artikelen 12d en 12e van de Wet op de architectentitel
hebben betrekking op de beroepservaringperiode. In hoofdstuk 2 van deze memorie
van toelichting worden de redenen genoemd, die ten grondslag liggen aan het
feit dat een persoon na het behalen van het voor de inschrijving in het architectenregister
vereiste getuigschrift of diploma zich eerst kan inschrijven in het register
nadat hij met goed gevolg een tweejarige beroepservaringperiode heeft afgesloten.
Dat vereiste is neergelegd in het voorgestelde eerste lid van artikel 12d
van de Wet op de architectentitel.</p><p>Die wijziging strekt ertoe om toekomstige beroepsbeoefenaren beter toe
te rusten op het beroepsmatig uitoefenen van hun vak. Gelet daarop is in het
eerste lid van dat artikel uitdrukkelijk bepaald dat ook op andere wijze beroepservaring
kan worden opgedaan dan in het kader van de in dat lid bedoelde beroepservaringperiode.</p><p>Een persoon die de beroepservaringperiode wenst te doorlopen is zelf verantwoordelijk
voor het vinden van een architect, stedenbouwkundige, tuin- en landschapsarchitect
of interieurarchitect die hem begeleidt. Die begeleiding vindt plaats door
een in het architectenregister ingeschreven beroepsbeoefenaar, die ten minste
drie jaar beroepsmatig werkzaam is in het beroep, waarvoor die persoon zich
in het architectenregister wil laten inschrijven. De persoon die de beroepservaringperiode
doorloopt en werkt bij een bureau of een overheidsinstelling van zijn discipline
vindt die begeleiding in de regel bij dat bureau of die overheidsinstelling.
Een persoon die een eigen bureau wenst te starten zal aangewezen zijn op beroepsbeoefenaren
die als buitenmentor willen fungeren. De verantwoordelijkheid voor het zoeken
en vinden van een begeleider ligt bij de betrokkene. Indien de betrokkene
ondanks intensieve inspanning van zijn kant er niet in slaagt een begeleider
te vinden, kan hij het bureau architectenregister vragen zijn invloed aan
te wenden voor het vinden van een begeleider.</p><p>De tweejarige beroepservaring kan alleen slagen indien onder de ingeschrevenen
in het architectenregister een daadwerkelijke bereidheid bestaat om die begeleiding
op zich te nemen. Het bureau architectenregister heeft een signaleringsfunctie
indien het vinden van een begeleider tijdens de beroepservaringperiode ondanks
zijn inspanningen voor pas afgestudeerden bij herhaling een knelpunt blijkt
te zijn.</p><p>Nadat het onderhavige wetsvoorstel tot wet is verheven, zullen overigens
de artikelen 12d en 12e van de Wet op de architectentitel, zoals in hoofdstuk
5 van deze memorie van toelichting reeds is opgemerkt, niet direct in werking
treden na plaatsing van de wet tot wijziging van de Wet op de architectentitel
in het Staatsblad. Zolang die artikelen niet in werking zijn getreden, kunnen
personen in het architectenregister worden ingeschreven uitsluitend op grond
van het vereiste getuigschrift.</p><p>In het tweede lid van artikel 12d van de Wet op de architectentitel is
voorts een ruime overgangsregeling getroffen, die is gekoppeld aan de bekendmaking
van de regels omtrent de inrichting van de tweejarige beroepservaring. Studenten
die in het jaar van die bekendmaking of in de twee daaropvolgende jaren afstuderen
kunnen zich nog laten inschrijven in het architectenregister op basis van
het vereiste getuigschrift.</p><p>In het voorgestelde artikel 12e van de Wet op de architectentitel is op
hoofdlijnen de inhoud opgenomen van de te stellen regels met betrekking tot
de beroepservaringperiode. Duidelijkheid dient te worden verschaft over het
niveau aan kennis, inzicht en vaardigheden waarover een persoon
die de beroepservaringperiode heeft doorlopen ten minste dient te beschikken,
de wijze waarop die periode wordt afgesloten en de voorwaarden waaronder gehele
of gedeeltelijke vrijstelling kan worden verkregen. Tenslotte dient er een
voorziening te worden getroffen in geval van een conflict tussen de begeleider
en de persoon die onder zijn begeleiding de tweejarige beroepservaringperiode
doorloopt.</p><p>De opleidingen bij de Academies van Bouwkunst kenmerken zich door het
feit dat in de opleiding plaats is ingeruimd voor de beroepspraktijk. Daardoor
zullen studenten die met goed gevolg een opleiding aan die academies hebben
afgesloten in de regel beter toegerust zijn op de eisen die de praktijk aan
een beroepsbeoefenaar stelt dan studenten die het vereiste getuigschrift hebben
behaald aan één van de universiteiten. De vierjarige opleiding
aan de academies valt uiteen in een binnen- en een buitenschools deel. Het
buitenschoolse deel wordt gerealiseerd doordat de student gedurende de opleidingsperiode
in de beroepspraktijk werkt. Met het lerend werken in de beroepspraktijk verdient
hij de helft van de benodigde studiepunten. Het buitenschoolse curriculum
van de Academies van Bouwkunst heeft betrekking op de disciplines architectuur,
stedenbouw en tuin- en landschap.</p><p>In opdracht van de Rijksbouwmeester heeft een commissie onder voorzitterschap
van architect Thijs Asselbergs in het najaar van 2007 een onderzoek gedaan
naar het buitenschoolse curriculum van de Academies van Bouwkunst en de vraag
of het buitenschoolse curriculum in overeenstemming is met een 2-jarige beroepservaringperiode<a class="nootnum" href="#v25.1">1</a>. De commissie is van mening dat het buitenschoolse curriculum
van de Academies van Bouwkunst ondanks de door haar bepleite verbeteringen,
binnen de huidige context voldoende kwaliteit heeft om opname van afgestudeerden
in het architectenregister te rechtvaardigen. Voor wat betreft de nabije toekomst
is de commissie van mening dat opname in het register afhankelijk is van wat
in de nieuwe Wet op de architectentitel over het inschrijvingsniveau voor
het register, te weten voor de beroepservaringperiode, nog door het bureau
architectenregister vastgelegd zal worden.</p><p>De commissie is positief over het opleidingsmodel van de Academies van
Bouwkunst, maar concludeert ook dat er verbeteringen in het buitenschoolse
deel nodig en mogelijk zijn. Die betreffen onder meer de relatie met de werkgevers
die zich bewuster kunnen worden van hun verantwoordelijkheid en een grotere
aandacht voor het mentorschap, dat een wezenlijk onderdeel van het onderwijssysteem
zou moeten uitmaken. Verder beveelt de commissie onder meer aan de competenties
voor stedenbouwkunde en tuin- en landschapsarchitectuur meer in overeenstemming
te brengen met wat op die gebieden in de praktijk nodig is. Het Landelijk
Overleg Bouwkunstopleidingen (LOBO) heeft toegezegd actie te ondernemen om
de aanbevelingen tot uitvoering te brengen.</p><p>In het voorgestelde artikel 12d, derde lid, van de Wet op de architectentitel
is de mogelijkheid van een algemene vrijstelling opgenomen voor afgestudeerden
aan de Academies van Bouwkunst indien de inrichting van het buitenschoolse
deel qua niveau en mentorschap vergelijkbaar is met de inrichting van de tweejarige
beroepservaringperiode in de nadere regels van het bureau architectenregister.
Teneinde die afstemming zo efficiënt en snel mogelijk te laten verlopen
is het noodzakelijk om de onderwijsinstellingen te betrekken bij de voorbereiding
van de inrichting van de tweejarige beroepservaringperiode. Het bureau architectenregister
besluit tot die vrijstelling op grond van de in het derde lid van artikel
12d genoemde criteria. Het besluit kan per academie en per opleiding worden
genomen. Het besluit geeft tenslotte duidelijk aan welk aanvangstijdstip van
de opleiding bepalend is om onder het besluit te vallen.</p><p>Naast die generieke vrijstellingsmogelijkheid voor de Academies van Bouwkunst
wordt in de regels met betrekking tot de tweejarige beroepservaringperiode
krachtens het voorgestelde artikel 12e, tweede lid, van de Wet
op de architectentitel een vrijstellingsmogelijkheid opgenomen voor onderdelen
of gedeelten van de beroepservaringperiode. Die vrijstelling kan door een
persoon worden aangevraagd die in het bezit is van het vereiste getuigschrift,
maar ook door een universiteit of Academie van Bouwkunst, indien die academie
nog niet in aanmerking komt voor de generieke vrijstelling, bedoeld in het
voorgestelde artikel 12d, derde lid, van de Wet op de architectentitel. In
de regeling dienen de voorwaarden te worden geformuleerd die tot een gedeeltelijke
vrijstelling kunnen leiden. Gedeeltelijke vrijstelling zal slechts mogelijk
zijn indien aangetoond wordt dat ervaring is opgedaan onder begeleiding van
een persoon die bij de aanvang van die begeleiding ten minste drie jaar blijkens
zijn inschrijving in het architectenregister beroepsmatig werkzaam is met
gebruikmaking van de titel waaronder de persoon die hij begeleidt zich uiteindelijk
wenst in te schrijven in het architectenregister.</p><p>De vrijstellingsbepalingen dienen personen een kader te bieden waarop
zij tijdens hun studie kunnen inspelen door in die periode onder begeleiding
of in samenspel met in het architectenregister ingeschrevenen vaardigheden
te ontwikkelen of praktische kennis te verbreden of verdiepen.</p><p class="tussenkop"><strong class="tussenkop_cur"><a id="IDAFNAR" name="IDAFNAR"></a>Onderdeel O (artikel 13)</strong></p><p>De voorgestelde eerste twee leden van artikel 13 van de Wet op de architectentitel
vervangen het huidige eerste lid van dat artikel.</p><p>In het voorgestelde eerste lid is opgenomen welke stukken in ieder geval
moeten worden gevoegd bij het verzoek tot inschrijving.</p><p>Op de beslissing omtrent een verzoek om inschrijving of de aanvraag om
erkenning van een getuigschrift dat in het buitenland is behaald is de Algemene
wet bestuursrecht van toepassing. Enkele bepalingen in de Wet op de architectentitel
worden reeds geregeld in de Algemene wet bestuursrecht en kunnen derhalve
vervallen. Dit geldt bijvoorbeeld voor de bepaling in artikel 13, eerste lid,
van de Wet op de architectentitel dat bij de indiening van het verzoek tot
inschrijving in het register gebruik gemaakt dient te worden van een door
het bureau architectenregister vastgesteld formulier. Dat onderwerp wordt
geregeld in artikel 4:4 van de Algemene wet bestuursrecht. Een ander voorbeeld
is artikel 15, eerste lid, van de Wet op de architectentitel. Daarin is opgenomen
dat een besluit tot weigering van inschrijving eerst wordt genomen nadat de
indiener van het verzoek tot inschrijving in de gelegenheid is gesteld aanvullende
bewijsstukken ter ondersteuning van het verzoek over te leggen. Die bepaling
kan komen te vervallen omdat artikel 4:5, eerste lid, van de Algemene wet
bestuursrecht daarin voorziet.</p><p>Het voorgestelde tweede lid van artikel 13 van de Wet op de architectentitel
komt overeen met de laatste zin van het huidige artikel 13, eerste lid. De
redactie van het tweede lid is aangepast aan de terminologie van de Algemene
wet bestuursrecht. Zolang de betaling voor de behandeling van een verzoek
tot inschrijving of van een aanvraag om erkenning niet door het bureau architectenregister
is ontvangen wordt het verzoek of de aanvraag buiten behandeling gelaten in
plaats van de fictie dat het verzoek of de aanvraag niet is ingediend.</p><p>De overige wijzigingen in artikel 13 van de Wet op de architectentitel
hebben uitsluitend betrekking op noodzakelijke wijzigingen van wetstechnische
aard als gevolg van verlettering in de artikelen waarnaar wordt verwezen.</p><p class="tussenkop"><strong class="tussenkop_cur"><a id="IDANNAR" name="IDANNAR"></a>Onderdeel P (artikel 15)</strong></p><p>Zoals reeds is opgemerkt in de toelichting op onderdeel O, kan het eerste
lid van artikel 15 van de Wet op de architectentitel vervallen vanwege het
feit dat de Algemene wet bestuursrecht een dergelijke bepaling kent. Dat geldt
niet voor de bepaling in het tweede lid. Die bepaling voorziet in de mogelijkheid dat het bureau architectenregister een persoon oproept,
die een verzoek tot inschrijving indient of een aanvraag om erkenning van
een door hem in een andere betrokken staat of in een derde land behaald diploma,
indien er twijfel is of de schriftelijk gepresenteerde feiten ook daadwerkelijk
kloppen. Een enkele keer is van die mogelijkheid gebruik gemaakt. Om die reden
wordt die bepaling in de Wet op de architectentitel gehandhaafd.</p><p class="tussenkop"><strong class="tussenkop_cur"><a id="IDARNAR" name="IDARNAR"></a>Onderdelen Q, R, S, T en X (artikelen 16, 17, 18, 21 en
24)</strong></p><p>De in de onderdelen Q, R, S, T en X voorgestelde wijzigingen in de artikelen
16, 17, 18, 21 en 24 van de Wet op de architectentitel hebben uitsluitend
betrekking op noodzakelijke wijzigingen van wetstechnische aard als gevolg
van verlettering in de artikelen waarnaar wordt verwezen.</p><p class="tussenkop"><strong class="tussenkop_cur"><a id="IDAVNAR" name="IDAVNAR"></a>Onderdeel U (artikel 22)</strong></p><p>Op basis van artikel 22 van de Wet op de architectentitel bestaat de mogelijkheid
om het verstrekken van informatie of een persoon in het architectenregister
staat ingeschreven en onder welke titel tegen betaling te verstrekken. Er
is door het bureau architectenregister geen gebruik gemaakt van de mogelijkheid
om voor deze vorm van informatieverstrekking een vergoeding in rekening te
brengen. Gelet op het feit dat het wetsvoorstel beoogt de positie van de consument
te versterken jegens in het architectenregister ingeschreven personen, verdient
het aanbeveling dat de informatie of een persoon in het register staat ingeschreven
en zo ja, onder welke titel laagdrempelig beschikbaar is en wordt verstrekt.
Om die reden is de informatieverstrekking gratis. Die gratis verstrekking
volgt uit de wijziging van artikel 22, eerste lid, van de Wet op de architectentitel
en uit het feit dat die informatieverstrekking niet is opgenomen in het voorgestelde
artikel 8 van de Wet op de architectentitel.</p><p class="tussenkop"><strong class="tussenkop_cur"><a id="IDAZNAR" name="IDAZNAR"></a>Onderdeel V (artikel 23)</strong></p><p>De voorgestelde wijziging in artikel 23, tweede lid, van de Wet op de
architectentitel hangt samen met het voorstel om aan de begripsomschrijvingen
in artikel 1 van de Wet op de architectentitel de omschrijving van het begrip
beroepsorganisatie toe te voegen.</p><p>Het voorgestelde vijfde lid van artikel 23 van de Wet op de architectentitel
strekt er toe om duidelijk te maken dat beoefenaren van beroepen, die in het
spraakgebruik worden aangeduid met een benaming, waarin het woord architect
voorkomt, maar waarvan de werkzaamheden niets te maken hebben met die van
een architect, zoals bijvoorbeeld automatiseringsarchitect, die benaming kunnen
blijven gebruiken zonder iets te duchten te hebben van een actie dat zij ten
onrechte die benaming voeren.</p><p class="tussenkop"><strong class="tussenkop_cur"><a id="IDA4NAR" name="IDA4NAR"></a>Onderdeel W (artikel 23a)</strong></p><p>De Wet op de architectentitel heeft betrekking op natuurlijke personen.
Architectenbureaus en bureaus voor stedenbouw, tuinen landschapsarchitectuur
of interieurarchitectuur kunnen zich, ongeacht hun rechtsvorm, niet inschrijven
in het register. Hierdoor zijn bureaus per definitie niet titelgerechtigd.
Een consequente doorvoering van dit uitgangspunt zou betekenen dat een bureau
zich geen architectenbureau zou mogen noemen. Uit de rechtspraak blijkt dat
de rechter die gevolgtrekking te ver vindt gaan.</p><p>De Hoge Raad gaf in zijn arrest van 15&nbsp;december 2000 (C99/111HR)
te kennen dat de Wet op de architectentitel ook op rechtspersonen van toepassing
is. Tevens oordeelde de Hoge Raad dat de wet geen grondslag biedt
voor de eis dat ten minste de helft van de directie van een rechtspersoon
staat ingeschreven in het register, aangezien een wettelijke grondslag daartoe
ontbreekt.</p><p>De Hoge Raad overwoog dat uit het oogpunt van consumentenbescherming wel
van een bureau dat de architectentitel in enigerlei vorm in of bij haar bureaunaam
voert, verwacht mag worden dat de bouwkundige werkzaamheden van dat bureau
door of onder de feitelijke leiding van een architect worden uitgevoerd. Dat
criterium is in de praktijk moeilijk te handhaven. De SBA heeft er geen zicht
op of de titelgerechtigde aan het bureau verbonden blijft en of deze daadwerkelijk
belast is met de uitvoering van of de feitelijke leiding over de bouwkundige
werkzaamheden.</p><p>Sommige bureaus omzeilen het criterium door zich te begeven in voortdurende
schijnsollicitatieprocedures en opvolgende tijdelijke contracten met een titelgerechtigde.
Continuïteit van kwaliteit van bouwkundige en architectonische dienstverlening
is hier in het geding. Ter voorkoming van nodeloos procederen en ter beperking
van onnodige belasting van het gerechtelijk apparaat wordt artikel 23a voorgesteld.
In dit artikel wordt bepaald dat een bureau slechts bevoegd is een door de
wet beschermde titel in of bij haar naam te vermelden, indien ten minste de
helft van de bestuurders, (commanditaire) vennoten of maten van dat bureau
gerechtigd zijn de desbetreffende titels te voeren (50% eis). Bewust
wordt in artikel 23a de algemene term «bureau» genoemd in plaats
van het juridische begrip «rechtspersoon», omdat de voorwaarde
dient te gelden ongeacht de rechtsvorm van een bureau (besloten vennootschap,
vennootschap onder firma, eenmanszaak). Het tweede lid heeft betrekking op
het gebruik van persoonsnamen in bureaunamen in combinatie met een beschermde
titel. Hierover zijn door de SBA verschillende gerechtelijke procedures gevoerd
wegens het ontbreken van een wettelijke bepaling. Overeenkomstig de arresten
van verschillende gerechtshoven strekt het tweede lid er toe dat een bureau
dat aan de vorenbedoelde 50% eis voldoet slechts gerechtigd is in of
bij haar bureaunaam een door de wet beschermde titel te combineren met namen
van natuurlijke personen, indien die personen onder de betreffende titel staan
ingeschreven in het architectenregister. Door artikel 23a wordt de positie
van titelgerechtigden binnen bureaus versterkt en krijgt de consument de garantie
dat zijn opdracht daadwerkelijk door of onder leiding van een gekwalificeerde
en titelgerechtigde ontwerper wordt uitgevoerd. Hiermee wordt voldaan aan
de doelstelling om de wet tot een krachtiger kwaliteitsinstrument te maken.</p><p class="tussenkop"><strong class="tussenkop_cur"><a id="IDAFOAR" name="IDAFOAR"></a>Onderdeel AA (artikel 27a)</strong></p><p>De voorgestelde wijziging in artikel 27a, eerste lid, van de Wet op de
architectentitel strekt er toe om de bij- en nascholingsverplichting uit te
breiden tot de in het architectenregister ingeschreven stedenbouwkundige,
tuin- en landschapsarchitect of interieurarchitect. Het voorgestelde tweede
lid van artikel 27a van de Wet op de architectentitel wijkt redactioneel en
inhoudelijk af van het huidige tweede lid. De melding ter zake van het niet
langer beroepsmatig actief zijn als ontwerper wordt vervangen door het verzoek
om in het register te worden aangemerkt als niet langer beroepsmatig actief.
De noodzaak tot het aanbrengen van een onderscheid in het register tussen
ingeschreven ontwerpers die een dergelijk verzoek hebben gedaan en ingeschreven
ontwerpers die een dergelijk verzoek niet hebben gedaan is daarmee een feit.
Om die reden ontbreekt in het voorgestelde artikel 27a van de Wet op de architectentitel
het vijfde lid van het huidige artikel 27a. In het voorgestelde tweede lid
wordt een persoon die in het architectenregister is ingeschreven als dienstverrichter
uitdrukkelijk uitgezonderd van de bij- en nascholingsverplichting. De procedureregels
die van toepassing zijn op de beleidsregels ter zake van passende bij- en
nascholing worden geregeld in het voorgestelde artikel 4, vierde
lid, van de Wet op de architectentitel. Het voorgestelde derde lid is daarmee
in overeenstemming gebracht.</p><p class="tussenkop"><strong class="tussenkop_cur"><a id="IDAJOAR" name="IDAJOAR"></a>Onderdeel BB (artikel 27aa)</strong></p><p>Het voorgestelde artikel 27aa van de Wet op de architectentitel legt aan
een ingeschrevene in het architectenregister een verplichting op om een persoon
die hem om een offerte vraagt te informeren over zijn deskundigheid en vakbekwaamheid,
daaronder begrepen de gevolgde bij- en nascholingsactiviteiten en enkele andere
van belang zijnde onderwerpen, zoals het al dan niet gedekt zijn van de gevraagde
werkzaamheden door een beroepsaansprakelijkheidsverzekering. Die informatieplicht
komt in de plaats van de voorgestelde gedragsregels in het in paragraaf&nbsp;1.3
van deze memorie van toelichting reeds genoemde advies van de Rijksbouwmeester.
Het voordeel van die oplossing is dat er geen nadere regels behoeven te worden
gesteld ter uitwerking van gedragsregels.</p><p class="tussenkop"><strong class="tussenkop_cur"><a id="IDANOAR" name="IDANOAR"></a>Onderdeel EE (artikelen 28 tot en met 30)</strong></p><p>Onderdeel EE heeft betrekking op het in de Wet op de architectentitel
in te voegen nieuw hoofdstuk VIIA. Dit hoofdstuk bevat enkele overgangsbepalingen,
die uit een oogpunt van transparantie in de Wet op de architectentitel worden
geregeld.</p><p>Het voorgestelde artikel 28 van de Wet op de architectentitel garandeert
dat een ieder die ingeschreven is in het architectenregister op het moment
dat het register van de SBA overgaat op het bureau architectenregister ook
daarna ingeschreven blijft. Indien het onderhavige wetsvoorstel tot wet wordt
verheven, zullen, zoals in hoofdstuk 5 van deze memorie reeds is opgemerkt,
de artikelen en onderdelen van artikelen van die wet, die te maken hebben
met de omzetting van de privaatrechtelijke grondslag van het SBA naar een
publiekrechtelijke grondslag als eerste van die wet in werking treden. Uiteraard
kan een ingeschrevene na die overgang te allen tijde besluiten zich uit te
schrijven en kan ook het bureau de inschrijving doorhalen indien daartoe wettelijke
redenen zijn. Daarbij valt bijvoorbeeld te denken aan het niet betalen van
de jaarlijkse vergoeding voor de instandhouding van de inschrijving. Voorts
stelt het voorgestelde tweede lid van artikel 28 veilig dat verzoeken om doorhalingen
in het architectenregister door de SBA in behandeling worden genomen door
het bureau architectenregister.</p><p>In de voorgestelde wijzigingen van de artikelen 9 tot en met 12 van de
Wet op de architectentitel worden niet langer getuigschriften van opleidingen
op het gebied van architectuur, stedenbouw, tuin- en landschapsarchitectuur
en interieurarchitectuur genoemd, die niet meer bestaan of waarvan wordt voorgesteld
die opleidingen te vervangen door opleidingen op een hoger niveau (interieurarchitecten).</p><p>Het voorgestelde artikel 29, eerste lid, van de Wet op de architectentitel
strekt er toe om de inschrijving in het architectenregister als architect,
stedenbouwkundige, tuin- en landschapsarchitect of interieurarchitect te waarborgen
voor degenen die in het bezit zijn van een in Nederland behaald getuigschrift,
dat krachtens artikel 9, 10, 11 of&nbsp;12 van de Wet op de architectentitel
recht geeft op inschrijving in het architectenregister. In het voorgestelde
artikel 29, eerste lid, wordt een tijdstip genoemd, waarop men in bezit moet
zijn geweest van zo’n getuigschrift. Dat tijdstip is het tijdstip van
inwerkingtreding van de in het onderhavige wetsvoorstel voorgestelde wijzigingen
van de artikelen 9 tot en met 12 van de Wet op de architectentitel. Aan dat
tijdstip wordt ook gerefereerd in het voorgestelde derde lid van artikel 29
van de Wet op de architectentitel.</p><p>Aan de personen die in het bezit zijn van een getuigschrift waarvan de
opleiding niet meer bestaat op het tijdstip, bedoeld in het voorgestelde artikel 29, eerste lid, van de Wet op de architectentitel, wordt niet
de eis gesteld van een tweejarige beroepservaring. Er wordt van de veronderstelling
uitgegaan dat die personen die ervaring inmiddels al in de praktijk hebben
opgedaan. In het voorgestelde artikel 29, tweede lid, worden aan een verzoek
om inschrijving krachtens het eerste lid de gebruikelijke eisen gesteld die
aan de indiening van een verzoek om inschrijving in het architectenregister
worden gesteld, daaronder begrepen de betaling vooraf van de vergoeding voor
de behandeling daarvan.</p><p>In het voorgestelde artikel 12 van de Wet op de architectentitel wordt
voor de inschrijving in het architectenregister aan interieurarchitecten hetzelfde
niveau aan opleiding geëist, die de artikelen 9, 10 en 11 van de Wet
op de architectentitel stellen aan respectievelijk architecten, stedenbouwkundigen
en tuin- en landschapsarchitecten. Het voorgestelde artikel 29, derde lid,
van de Wet op de architectentitel strekt ertoe om personen die in Nederland
een niet masteropleiding voor interieurarchitect volgden, op het tijdstip,
waarop het voorgestelde artikel 12 in werking treedt, in staat te stellen
zich in te schrijven in het architectenregister na het behalen van het getuigschrift
van die niet masteropleiding. De persoon die zich krachtens artikel 29, derde
lid, van de Wet op de architectentitel wenst in te schrijven in het architectenregister
wordt niet krachtens dat derde lid automatisch vrijgesteld van de eis van
het volgen van de tweejarige beroepservaringperiode. Die persoon valt onder
het regime van het voorgestelde artikel 12d van de Wet op de architectentitel.
Indien in de periode voorafgaand aan het behalen van dat getuigschrift reeds
regels voor een beroepservaringperiode voor interieurarchitecten zijn bekendgemaakt
en de periode van het lopende kalenderjaar en de twee daaropvolgende kalenderjaren
is verstreken gelden voor die persoon de wettelijke voorschriften met betrekking
tot beroepservaring. Dit volgt uit de aanhef van het voorgestelde artikel
29, derde lid, van de Wet op de architectentitel. Die aanhef voorziet tevens
in de toepassing van het voorgestelde artikel 13, eerste en tweede lid, van
de Wet op de architectentitel op een verzoek om inschrijving krachtens dat
derde lid.</p><p class="tussenkop"><strong class="tussenkop_vet"><a id="IDAWOAR" name="IDAWOAR"></a>Artikel II</strong></p><p>In artikel II wordt een omschrijving gegeven van enkele veel voorkomende
begrippen in de artikelen III tot en met VII van het wetsvoorstel.</p><p class="tussenkop"><strong class="tussenkop_vet"><a id="IDA0OAR" name="IDA0OAR"></a>Artikelen III tot en met V</strong></p><p>De voorgestelde artikelen III tot en met V zijn gebruikelijke bepalingen
bij verzelfstandiging van een departementsonderdeel. Dergelijke bepalingen
zijn ook noodzakelijk voor de omzetting van de privaatrechtelijke grondslag
van een zelfstandig bestuursorgaan naar een publiekrechtelijke grondslag.
Het voorgestelde artikel III stelt de rechtspositie veilig van de medewerkers
van de SBA. Zij dienen volgens een gelijke rechtspositie te worden aangesteld
bij het bureau architectenregister. In het voorgestelde tweede lid van artikel
III worden de rechtspositieregels die gelden voor ambtenaren die zijn aangesteld
bij ministeries niet van toepassing verklaard op medewerkers op de lijst.
Dat is om te voorkomen dat het ministerie van Volkshuisvesting, Ruimtelijke
Ordening en Milieubeheer het financieel nadeel dient bij te passen dat die
medewerkers lijden door een pensioenbreuk. Op nieuw aan te stellen medewerkers
zijn die regels wel van toepassing, aangezien artikel 15 van de Kaderwet zelfstandige
bestuursorganen niet is uitgesloten in het voorgestelde artikel 2a van de
Wet op de architectentitel.</p><p>Het voorgestelde artikel IV regelt de overgang van de vermogensbestanddelen
van de SBA naar het bureau architectenregister. Tot die vermogensbestanddelen
behoort in ieder geval het architectenregister en al datgene dat verband houdt
met de instandhouding en het beheer daarvan. Voorts strekt die bepaling er
ook toe om probleemloos de rechten en verplichtingen van de SBA over te hevelen
naar het bureau architectenregister.</p><p>Gelet op het feit dat het van belang is om de verhoging van de vergoedingen
binnen redelijke grenzen te houden wordt voorgesteld om de overgang van de
vermogensbestanddelen niet fiscaal belastbaar te maken.</p><p>Het voorgestelde artikel V regelt de overgang van archiefbescheiden.</p><p>De artikelen III, IV en V zijn zoveel mogelijk gelijkluidend geformuleerd
als wordt aanbevolen door de Aanwijzingen voor de regelgeving. Aangezien de
SBA een privaatrechtelijke grondslag heeft, maakt zij evenwel geen deel uit
van de Staat. Om die reden wordt in die artikelen anders dan bij de modelbepalingen
in de Aanwijzingen de minister van Volkshuisvesting, Ruimtelijke Ordening
en Milieubeheer genoemd in plaats van de minister van Financiën.</p><p class="tussenkop"><strong class="tussenkop_vet"><a id="IDACPAR" name="IDACPAR"></a>Artikel VI</strong></p><p>Het voorgestelde artikel VI regelt de overname door het bureau architectenregister
van de bij de SBA in behandeling zijnde aanvragen om in het architectenregister
te worden ingeschreven of van door de stichting gestarte doorhalingen en voorziet
in de voortzetting door het bureau architectenregister van alle lopende procedures
tegen de SBA en de verantwoordelijke ministers of tegen derden die door de
SBA zijn aangespannen.</p><p>Sedert de inwerkingtreding van de Wet op de architectentitel tot aan de
indiening van dit wetsvoorstel zijn geen procedures aangespannen bij de Ombudsman.
Het tweede lid is evenwel opgenomen om het risico uit te sluiten dat een burger
van wie een klacht in onderzoek is bij de Ombudsman verneemt dat zijn klacht
buiten behandeling blijft omdat de rechtspersoon in kwestie niet meer bestaat
of de betrokken minister geen bevoegdheid meer heeft.</p><p class="tussenkop"><strong class="tussenkop_vet"><a id="IDAHPAR" name="IDAHPAR"></a>Artikel VII</strong></p><p>Het voorgestelde artikel VII strekt ertoe om indien onverhoopt geen masteropleiding
kan worden gevolgd op het tijdstip waarop het voorgestelde artikel 12 van
de Wet op de architectentitel in werking treedt ook personen die daarna zijn
begonnen met een niet-masteropleiding op het gebied van interieurarchitectuur
de mogelijkheid te bieden om zich gedurende een bepaalde periode in het architectenregister
te laten schrijven op grond van een getuigschrift van zo’n opleiding.
De ministers van Volkshuisvesting, Ruimtelijke Ordening en Mielieubeheer en
van Onderwijs, Cultuur en Werenschap bepalen de duur van die periode. Op die
wijze kan het meest effectief worden ingespeeld op thans niet voorziene toekomstige
omstandigheden. De kans dat dit artikel daadwerkelijk wordt toegepast is gelet
op paragraaf&nbsp;2.6 van deze memorie van toelichting vrij gering.</p><div class="ondertekening"><a id="IDALPAR" name="IDALPAR"></a><p>De minister van Volkshuisvesting, Ruimtelijke Ordening en Milieubeheer,</p><p>J. M. Cramer </p></div><a id="IDAOPAR" name="IDAOPAR"></a><h2 class="bijlage_kop"><a id="IDAPPAR" name="IDAPPAR"></a>BIJLAGE 1</h2><p class="tussenkop"><strong class="tussenkop_vet"><a id="IDAQPAR" name="IDAQPAR"></a>Beroepservaring in nationaal en internationaal perspectief</strong></p><p>In deze bijlage wordt een inhoudelijk overzicht gegeven van de beroepservaringperiode
van een aantal relevante opleidingen tot architect in het buitenland:</p><p>– Opleiding tot architect in Engeland</p><p>– Opleiding tot architect in België</p><p>– Opleiding tot architect in Duitsland</p><p>– Opleiding tot architect in USA.</p><p>Kenmerkend is dat al deze opleidingen een beroepservaringperiode kennen
van ten minste 2 jaar. De achtergrond daarvan is dat in het betreffende land
wettelijk is vastgelegd dat het beroep niet op een volwaardige wijze kan worden
uitgeoefend indien de pas afgestudeerde niet over voldoende beroepservaring
beschikt. Het maakt daarbij geen verschil of in een land sprake is van beroepsbescherming
(België, Duitsland, USA) of uitsluitend titelbescherming (Verenigd Koninkrijk).</p><p class="tussenkop"><strong class="tussenkop_vet"><a id="IDAZPAR" name="IDAZPAR"></a>Beroepservaringperiode voor een aantal andere beroepen
dan architect in Nederland</strong></p><p>De opleiding tot architect is in Nederland een uitzondering waar het gaat
om het ontbreken van de eis van beroepservaring. In onderstaande tabel wordt
een vergelijking met een aantal andere beroepen in Nederland weergegeven.</p><img alt="kst-32016-3-3.gif" src="https://zoek.officielebekendmakingen.nl/kst-32016-3-3.gif"><p>Meer specifiek wordt inzicht gegeven in de inhoudelijke aspecten van de
beroepsopleiding tot advocaat (zie hierna: «de opleiding tot advocaat
in Nederland»).</p><p class="tussenkop"><strong class="tussenkop_vet"><a id="IDAHQAR" name="IDAHQAR"></a>Opleiding tot architect in Engeland</strong></p><p class="tussenkop"><strong class="tussenkop_cur"><a id="IDAKQAR" name="IDAKQAR"></a>Algemeen</strong></p><p>In de Engelse Architectenwet van 1997 is titelbescherming vastgelegd.
Doel van het architectenregister is consumentenbescherming en bescherming
van de reputatie van architecten. </p><p>De Architects Registration Board (ARB) is het wettelijk orgaan dat de
registratie van architecten beheert en controleert. De ARB is verplicht een
code uit te vaardigen waarin eisen voor de beroepsethiek en de beroepsuitoefening
zijn neergelegd. De wet bepaalt dat men de titel architect niet mag voeren
als men niet als zodanig staat geregistreerd. De ARB houdt ook toezicht op
de praktijkstage van minimaal twee jaar (part 3 van de opleiding).</p><p class="tussenkop"><strong class="tussenkop_cur"><a id="IDAPQAR" name="IDAPQAR"></a>De opleiding tot architect</strong></p><p>De opleiding tot architect bestaat uit 3 delen:</p><p>– part 1: BA-fase;</p><p>– part 2: MA-fase;</p><p>– part 3: een praktijkstage van minimaal 2 jaar.</p><p class="tussenkop"><strong class="tussenkop_cur"><a id="IDAWQAR" name="IDAWQAR"></a>Bachelor in Architecture (Part 1) Tijdsduur: 3 jaar.</strong></p><p>Instroming bachelor: minimaal aantal A-levels</p><p>Uitstroming bachelor: doorstroming naar masteropleiding (part 2)</p><p>Organisatie: ARB-licensed architectuurscholen (meestal universitair) en
2 particuliere scholen.</p><p>De Bachelor in Architecture wordt afgenomen door zowel algemene universiteiten
als kunstonderwijs «college of arts» (die in tegenstelling tot
Nederland ook universitair zijn).</p><p>Als de bachelorstudie op een ARB-licensed school gebeurt, wordt naast
het diploma ook part 1 afgegeven. Bij afwijkende opleidingen of bij een afwijkende
voorgeschiedenis (o.a. een praktijkervaring van meer dan 6 jaar) wordt de
kandidaat ingeschaald voor part 1, 2 of&nbsp;3.</p><p class="tussenkop"><strong class="tussenkop_cur"><a id="IDA4QAR" name="IDA4QAR"></a>Master in Architecture (Part 2) Tijdsduur: 2 jaar.</strong></p><p>Instroming master: minimaal Bachelor in Architecture of gelijkwaardig</p><p>Uitstroming: doorstroming naar part 3(B)</p><p>Organisatie: ARB-licensed architectuurscholen, universitair of College
of Arts, 2 particuliere scholen.</p><p>Als de masterstudie op een ARB-licensed school gebeurt, wordt naast het
diploma ook part 2 afgegeven. Bij afwijkende opleidingen of voorgeschiedenis
(o.a. een praktijkervaring van meer dan 6 jaar) wordt de kandidaat ingeschaald
voor part 1, 2 of&nbsp;3.</p><p>Het voor de studenten verplichte part 3A wordt vanuit de scholen begeleid
door een stagecoördinator, bijvoorbeeld voor bemiddeling.</p><p class="tussenkop"><strong class="tussenkop_cur"><a id="IDAGRAR" name="IDAGRAR"></a>Stage tijdens opleiding (Part 3A)</strong></p><p>De stage is onderdeel van verplichte praktijkervaring voor architecten,
het zgn. part 3 (deel A).</p><p>Tijdsduur: 1 jaar (van de 2 jaar).</p><p>Instroming: minimaal part 1. NB bij afwijkend onderwijs of een afwijkende
voorgeschiedenis kan dit jaar ook na voltooiing van de studie worden doorlopen
(in dat geval is minimaal 2 jaar bewijsbare ervaring nodig)</p><p class="tussenkop"><strong class="tussenkop_cur"><a id="IDAMRAR" name="IDAMRAR"></a>Uitstroming: vervolg jaar Part 3B</strong></p><p>Organisatie: eigen verantwoordelijkheid student, ondersteuning door opleiding
via een stagecoördinator, examens door ARB-licensed scholen.</p><p>Tijdens de opleiding, maar in ieder geval voor beëindiging van part
2 wordt een jaar stage gelopen bij een Engels ARB geregistreerd architectenbureau.
De ervaringen worden bijgehouden in een logboek, waarin de verschillende verplichte
onderdelen zijn vermeld. Dit logboek is na voltooiing van het totale part
3 programma onderdeel van het examen. Let op: de inhoud en de verantwoordelijkheid
voor de stage staan los van de opleiding en vallen onder de ARB.</p><p>Leerdoelen: het accent ligt in de eerste plaats op het ontwikkelen van
technische kennis en vaardigheden. </p><p class="tussenkop"><strong class="tussenkop_cur"><a id="IDASRAR" name="IDASRAR"></a>Praktijkstage (Part 3B)</strong></p><p>Tijdsduur: 1 jaar (van de 2 jaar).</p><p>Instroming: minimaal part 2.</p><p>Uitstroming: inschrijving in architectenregister.</p><p>Organisatie: eigen verantwoordelijkheid student, ondersteuning door opleiding,
examens door ARB-licensed scholen.</p><p class="tussenkop"><strong class="tussenkop_cur"><a id="IDAZRAR" name="IDAZRAR"></a>Stagevorm</strong></p><p>Na de opleiding wordt nogmaals een jaar (betaald) stage gelopen bij een
Engels ARB geregistreerd architectenbureau. De ervaringen worden bijgehouden
in een logboek, waarin de verschillende verplichte onderdelen zijn vermeld.
Daarnaast dient een case-study te worden gedaan, waarin een project in verschillende
fasen wordt bestudeerd en doorlopen. De case wordt vooraf goedgekeurd. De
case-study en het logboek zijn na voltooiing van het totale part 3 programma
onderdeel van het examen. Naast de werkervaring wordt een wekelijkse avondcursus
verzorgd met verschillende onderwerpen.</p><p>Leerdoelen: het accent in Part 3B ligt op managementervaring (zowel technisch
als bedrijfsmatig).</p><p class="tussenkop"><strong class="tussenkop_cur"><a id="IDA4RAR" name="IDA4RAR"></a>Examinering</strong></p><p>Naast een schriftelijk examen wordt ook een mondeling examen afgelegd,
uitgevoerd door ARB.</p><p class="tussenkop"><strong class="tussenkop_vet"><a id="IDACSAR" name="IDACSAR"></a>De opleiding tot architect in België</strong></p><p class="tussenkop"><strong class="tussenkop_cur"><a id="IDAFSAR" name="IDAFSAR"></a>Algemeen</strong></p><p>België kent wettelijke titel- en beroepsbescherming. Zonder inschrijving
in de tabel van de Orde van Architecten mag men het beroep niet uitoefenen.
De Orde van Architecten is bij wet ingesteld in 1963.</p><p>In het reglement van Beroepsplichten dat bij koninklijk besluit is vastgesteld
in 1985 wordt onderscheid in 3 beroepspraktijken gemaakt: zelfstandige (werkzaam
in eigen bureau), ambtenaar (werkzaam voor de overheid, mag daarnaast niet
als zelfstandige werken, onderwijs uitgezonderd) of bezoldigde (architect
in dienstverband).</p><p>De Orde waakt over de kwaliteit van de praktijkstage, de prestaties van
architecten en het respecteren van culturele en architecturale waarden. De
Orde is vertegenwoordigd in provinciale raden van de orde, zij houden per
provincie het register bij en controleren de stages in de provincie (via een
stagecommissie). Daarnaast is een Nationaal College van Deskundige Architecten
van België (NCDAB) actief voor vertegenwoordiging van belangen en advies.</p><p class="tussenkop"><strong class="tussenkop_cur"><a id="IDALSAR" name="IDALSAR"></a>De opleiding tot architect</strong></p><p>De opleiding tot architect bestaat uit 3 delen:</p><p>– deel 1: BA-fase;</p><p>– deel 2: MA-fase;</p><p>– deel 3: een verplichte praktijkstage van 2 jaar.</p><p class="tussenkop"><strong class="tussenkop_cur"><a id="IDASSAR" name="IDASSAR"></a>Bachelor in Architecture Tijdsduur: 3 jaar</strong></p><p>Instroming bachelor:</p><p>Uitstroming: naar masteropleiding</p><p>Uitvoering: universiteiten of hogescholen</p><p>Binnen de opleiding wordt gedoceerd op 3 gebieden: architectuurwetenschap,
bouwtechniek en ontwerpen (25%).</p><p class="tussenkop"><strong class="tussenkop_cur"><a id="IDAZSAR" name="IDAZSAR"></a>Master in Architecture Tijdsduur: 2 jaar.</strong></p><p>Instroming master: na bachelor op HBO of universitair niveau.</p><p>Uitstroming: men kan hierna beginnen aan 2 jaar praktijkstage. </p><p>Binnen de opleiding wordt gedoceerd op 3 gebieden: architectuurwetenschap,
bouwtechniek en ontwerpen (25%).</p><p>NB: Een stage tijdens de opleiding is niet verplicht, wel kan evt. een
bedrijfsstage worden gedaan, ter oriëntatie (bijvoorbeeld in de vakantie
na het 1e of&nbsp;2e jaar). Deze stage duurt minimaal 4 weken. De stages worden
vanuit de opleiding gecoördineerd en georganiseerd. Studenten kunnen
zelf ook een voorstel doen. De stage wordt afgesloten met een verslag. Er
worden 3 studiepunten aan toegekend. De leerdoelen zijn oriëntatie op
het beroep en het opdoen van ervaring.</p><p>Praktijkstage Tijdsduur: 2 jaar.</p><p>Instroming: na afronding van de masteropleiding of gelijkwaardig.</p><p>Uitstroming: inschrijving in de Orde van Architecten.</p><p>Organisatie: de student is zelf verantwoordelijk voor de stage. De stage
gebeurt onder toezicht van de Stagecommissie van de (regionale) Orde van Architecten.
De stage wordt contractueel vastgelegd en 2 keer per jaar gecontroleerd. De
stage wordt in een dossier vastgelegd. Er is een stagereglement van toepassing
dat door de stagiaire wordt ondertekend. Daarnaast geldt het reglement van
Beroepsplichten voor architecten in België. Men kan maximaal 6 maanden
in het buitenland stage lopen. Het is toegestaan om buiten het tijdsbeslag
van de stage als zelfstandige te starten. Stagebegeleiding: stagebegeleider
en cursus.</p><p>De student moet zelf een stagebegeleider zoeken. De stagementor («stagemeester»)
moet minimaal 10 jaar in het register ingeschreven staan. Er zijn maximaal
2 stageplaatsen per mentor.</p><p>Door de Franstalige orde wordt, naast de stage op het bureau, een cyclus
van bijkomende vorming georganiseerd (80 uur + 44 uur vrije keuze, verspreid
over 2 jaar) voor stagiairs en stagemeesters. Hierin wordt informatie geboden
die in een courante beroepspraktijk van een architect voorkomt, en zelden
tijdens een opleiding worden aangesneden. De cursus of vormingsseminarie heeft
een apart certificaat, hetgeen de stagebeoordeling positief kan beïnvloeden.
Leerdoelen: praktijkervaring opdoen om zo alle taken te leren beheersen waarmee
een architect kan worden geconfronteerd.</p><p>Examinering: de stage wordt afgesloten met een stage getuigenschrift.
Dit is een wettelijk document waarmee tot inschrijving van het register kan
worden overgegaan.</p><p class="tussenkop"><strong class="tussenkop_vet"><a id="IDAHTAR" name="IDAHTAR"></a>De opleiding tot architect in Duitsland</strong></p><p class="tussenkop"><strong class="tussenkop_cur"><a id="IDAKTAR" name="IDAKTAR"></a>Algemeen</strong></p><p>Duitsland kent titel- en beroepsbescherming. Dit is wettelijk vastgelegd
voor de Länder (deelstaten).</p><p>Elke deelstaat heeft zijn eigen «Kammer», met zijn eigen registratie
van de in die deelstaat aangesloten architecten en met zijn eigen aangepaste
wetgeving voor de architect.</p><p>De Berufsordnung van de Architektenkammer spreekt zich o.a. uit over vakbekwaamheid,
onderwijs en collegialiteit, daarnaast over zaken als een verplichte beroepsaansprakelijkheidsverzekering.
De Architektenkammer heeft toezicht op het praktijkdeel.</p><p class="tussenkop"><strong class="tussenkop_cur"><a id="IDAQTAR" name="IDAQTAR"></a>De opleiding tot architect</strong></p><p>De opleiding tot architect bestaat uit 3 delen:</p><p>– deel 1: BA-fase (inclusief&nbsp;32 weken stage);</p><p>– deel 2: MA-fase;</p><p>– deel 3: een praktijkdeel van minimaal 2 jaar.</p><p class="tussenkop"><strong class="tussenkop_cur"><a id="IDAXTAR" name="IDAXTAR"></a>Bachelor in Architecture</strong></p><p>2 jaar, afgesloten met een Vordiplom. </p><p class="tussenkop"><strong class="tussenkop_cur"><a id="IDA1TAR" name="IDA1TAR"></a>Stage tijdens opleiding</strong></p><p>Onder dit diploma vallen 2 verplichte stages:</p><p>– op de bouwplaats (16 weken), voor aanvang van de studie;</p><p>– op een architectenbureau (18 weken) en 3 tot 4 weken op school,
na het 5e semester.</p><p>Deze stages moeten door de student zelf worden georganiseerd. De stage
werkzaamheden moeten na afloop schriftelijk worden bevestigd door de leidinggevende
van het bureau waar de stage wordt gelopen. Met deze documenten wordt de stage
bij de opleiding gemeld en getoetst. Indien beiden akkoord zijn, geeft de
opleiding het diploma af.</p><p class="tussenkop"><strong class="tussenkop_cur"><a id="IDACUAR" name="IDACUAR"></a>Leerdoelen:</strong></p><p>Het doel van de bouwplaatsstage is het verwerven van kennis en vaardigheid
op de bouwplaats, vanaf de ruwbouw tot en met de afbouw. Tevens het verwerven
van kennis over de organisatiestructuur en de werkwijze op de bouwplaats</p><p>Het doel van de architectuurstage is het verwerven van kennis en vaardigheid
op het gebied van projectontwikkeling en voortgang van projecten op bureau
en bouwplaats. In het bijzonder de opgaven van de architect in samenwerking
met de overheid, de opzichter en de aannemer. Concentrerend op zowel ontwerp,
constructie, afbouw, planning, wetgeving en ook prijsvragen en dergelijke.</p><p class="tussenkop"><strong class="tussenkop_cur"><a id="IDAHUAR" name="IDAHUAR"></a>Master in Architecture</strong></p><p>De studie Master in Architecture duurt 3 jaar aan een universiteit en
kent geen verplicht stagedeel.</p><p>Praktijkstage</p><p>Tijdsduur: 2 jaar</p><p>Instroming: na beëindiging masterdeel</p><p>Organisatie: (regionale) Architektenkammer</p><p>Stagebegeleiding: geen directe begeleiding.</p><p>Leerdoelen: in deze periode moeten alle bouwfasen worden doorlopen. Hierna
is men in staat zelfstandig bouwaanvragen, contracten en dergelijke op te
stellen.</p><p class="tussenkop"><strong class="tussenkop_cur"><a id="IDARUAR" name="IDARUAR"></a>Examinering:</strong></p><p>De stage dient te worden gedocumenteerd in een portfolio. Na afloop worden
deze documenten ingeleverd bij de Architektenkammer. Deze toetst de werkervaring
aan de hand van deze documenten (geen examen) en geeft na goedkeuring de architectentitel
af.</p><p class="tussenkop"><strong class="tussenkop_vet"><a id="IDAVUAR" name="IDAVUAR"></a>De opleiding tot architect in USA</strong></p><p class="tussenkop"><strong class="tussenkop_cur"><a id="IDAYUAR" name="IDAYUAR"></a>Algemeen</strong></p><p>De Verenigde Staten kennen zowel titel- als beroepsbescherming. Dit is
per staat wettelijk vastgelegd.</p><p>Door de overkoepelende organisatie van Architectural Boards, NCARB, is
een standaard opgesteld waaraan het onderwijs voor architecten in ieder geval
moet voldoen.</p><p>Het is opgebouwd uit de volgende onderdelen:</p><p>– algemene kennis: engels, wiskunde, sociale en natuurkundige kennis</p><p>– geschiedenis, menselijk gedrag en milieu</p><p>– ontwerp</p><p>– technische systemen: constructie, materialen, constructiemethoden,
systemen en vereisten voor veiligheid en gehandicapten.</p><p>– zakelijke processen: financiële en economische processen,
zakelijk- en bureaumanagement, wetten en reguleringen. </p><p>Scholen zijn geaccrediteerd op één of meerdere punten, anders
opgeleiden worden ingeschaald via een examensysteem van het College Examination
Level Programm.</p><p class="tussenkop"><strong class="tussenkop_cur"><a id="IDAEVAR" name="IDAEVAR"></a>Algemene vereisten voor uitoefening van het beroep van
architect</strong></p><p>De opleiding tot architect bestaat uit 3 delen:</p><p>– deel 1: BA-fase (BA of Arts)</p><p>– deel 2: MA-fase (Master in Architecture)</p><p>– deel 3: een praktijkstage van 3 jaar.</p><p class="tussenkop"><strong class="tussenkop_vet"><a id="IDALVAR" name="IDALVAR"></a>De (universitaire) opleiding tot architect</strong></p><p class="tussenkop"><strong class="tussenkop_cur"><a id="IDAOVAR" name="IDAOVAR"></a>Bachelor of Arts</strong></p><p>Tijdsduur: 4–5 jaar</p><p>Instroming bachelor: aan de hand van highschool grades en een SIT-test.</p><p>Uitstroming: men stroomt na 4 jaar door naar een van de (prestigieuze)
masteropleidingen,</p><p>of men studeert 1 jaar langer en gaat daarna door naar het postdoctorale
praktijkdeel.</p><p>Het bachelor-deel architectuur valt onder de Bachelor in Arts. Dit betekent
dat iemand 4 jaar «arts» studeert, waarvan 2–3 jaar architectuur
en de overige tijd zaken als geschiedenis, wiskunde etc. De opleiding heeft
een culturele inslag.</p><p class="tussenkop"><strong class="tussenkop_cur"><a id="IDAWVAR" name="IDAWVAR"></a>Master in Architecture</strong></p><p>Tijdsduur: afhankelijk van de achtergrond duurt de opleiding 2,5 tot 3,5
jaar (gemiddeld 3 jaar)</p><p>Instroming master: strenge selectie op basis van bachelorgrades en GRE-test
(o.a. portfolio, interview etc).</p><p>Uitstroming: men gaat direct of later door naar het praktijkdeel dat wordt
begeleid door NCARB.</p><p>Het Mastersdeel architectuur wordt door aparte scholen uitgevoerd (o.a.
Yale, Harvard, Columbia, University of Pensylvania). Afhankelijk van iemands
achtergrond en undergraduate school («qualified schools») bedraagt
de tijd hiervan 2,5 tot 3,5 jaar. De selectie is streng; van de 800 aanmeldingen
worden er 60 aangenomen. Men kan zich specialiseren in Ontwerp, Theorie of
Techniek. De opleiding heeft een theoretische inslag.</p><p class="tussenkop"><strong class="tussenkop_cur"><a id="IDA3VAR" name="IDA3VAR"></a>NB:</strong></p><p>In de opleiding is geen stage of praktijkdeel opgenomen. Studenten werken
op eigen initiatief in het zomerreces van 2 tot 3 maanden als trainee; ook
om terugbetaling van de studiebeurs mogelijk te maken. De stage behoort niet
tot de opleiding en telt niet mee voor het praktijkdeel.</p><p>Verplichte praktijkstage van 3 jaar, na de opleiding</p><p>Tijdsduur: 3 jaar, met minimaal 2,5 jaar in USA onder Amerikaans licensed
bureau en maximaal 6 maanden in het buitenland.</p><p>Instroming: 5 jaar Bachelor of graduate school.</p><p>Uitstroming: inschrijving bij de Architectural Registration Board per
staat en NCARB certificate.</p><p>Organisatie: National Council of Architectural Registration Boards (NCARB).
De stage is opgezet volgens het Intern Development Program (IDP), en staat
momenteel onder toezicht van de National Coordinating Committee for IPD, ondersteund
door NCARB, AIA, ACSA en AIAS. NCARB beheert het stagedossier. Na vervulling
van de stage wordt het verslag door de IDP Council doorgestuurd naar de staat
waar het registratie examen wordt afgenomen. Na het examen en registratie
wordt de kandidaat door de Council als NCARB gecertificeerd aangemerkt. Voor
de meeste staten is de IDP procedure als verplicht aangemerkt voor het doorlopen
van een stage voorafgaand aan registratie. </p><p>Architecten met meer dan 12 jaar ervaring en goede referenties komen via
een aparte commissie in aanmerking om direct in het register te worden ingeschreven.</p><p class="tussenkop"><strong class="tussenkop_cur"><a id="IDAHWAR" name="IDAHWAR"></a>Stagevorm:</strong></p><p>Na afronding van de studie gaat men werken via een «internship»
bij een «licensed» architectenbureau onder leiding van een (licensed)
mentor of werkgever. Aan het programma zijn kosten voor inschrijving, jaarkosten
en examens verbonden, die door de deelnemers worden opgebracht. Indien het
internship bij een groot (meer dan 30 personen) corporate bureau wordt doorlopen
worden deze fees door het bedrijf betaald (als interne opleiding).</p><p>Tot de tijd dat men het IDB heeft afgelegd mag men zich geen architect,
alleen «intern architect» noemen. Hierbij is men niet bevoegd
documenten en contracten (o.a. liability) te tekenen (en kan men dus niet
bouwen). Men verdient na het behalen van de architecten titel niet beduidend
meer dan daarvoor, bij corporate firms soms 20–25% meer.</p><p class="tussenkop"><strong class="tussenkop_cur"><a id="IDAMWAR" name="IDAMWAR"></a>Leerdoelen:</strong></p><p>De IDP onderscheidt 15 belangrijke punten voor training na afronding van
de opleiding, inclusief de minimaal te besteden tijd en mate van betrokkenheid
van de trainee bij elk van de punten. In totaal moeten 700 studie-eenheden
worden verworven (1 studie eenheid = 8 uur), verdeeld over 15 onderdelen in
3 categorieën:</p><p><em>A Design &amp; Construction Documents</em></p><p>1. Programming, 2. Site &amp; environment analysis, 3. Schematic design,
4. Engineering systems coordination, 5. Building costs analysis, 6. Code research,
7. Design development, 8. Construction documents, 9. Specifications &amp;
materials research, 10. Documents checking &amp; coordinations.</p><p><em>B Construction Administration</em></p><p>11. Bidding &amp; contract negotiation, 12. Construction phase office,
13. Construction Phase observation</p><p>C Management</p><p>14. Project management, 15. Office management De stage moet plaatsvinden
bij een geregistreerde architect. Deze treedt eventueel ook als mentor (counsellor)
op. De urenstaat moet door de werkgever worden ondertekend.</p><p>Examinering: 9 tests over uiteenlopende onderwerpen, construction, contract,
etc. Deze tests zijn geautomatiseerd en worden lokaal afgenomen door een gecontracteerde
instantie (Educational Testing Services). Daarnaast moet een logboek worden
overlegd waarin wordt aangetoond dat per onderwerp een minimaal aantal uren
zijn besteed. Dit logboek dient driemaal per jaar te worden ingediend bij
NCARB, waar de stage wordt geregistreerd en een dossier wordt bijgehouden.
Na afronding wordt het dossier doorgestuurd naar de registratiecommissie van
de desbetreffende staat, waar het examen wordt afgenomen.</p><p>Examens richten zich aanvankelijk op de in het onderwijs verworven kennis,
maar zijn sinds 1970 meer gericht op examinering van de toepassing van kennis
in de architectuurpraktijk. Het examen «Architectural Registration Examination
(ARE)» kan het hele jaar worden afgenomen.</p><p class="tussenkop"><strong class="tussenkop_vet"><a id="IDA4WAR" name="IDA4WAR"></a>De opleiding tot advocaat in Nederland</strong></p><p class="tussenkop"><strong class="tussenkop_cur"><a id="IDABXAR" name="IDABXAR"></a>Algemeen</strong></p><p>In de Advocatenwet is de titel- en beroepsbescherming van advocaten vastgelegd.
Alle advocaten zijn verplicht aangesloten bij de Nederlandse Orde van Advocaten
in Den Haag. </p><p>De Orde is een publiekrechtelijke organisatie van alle (13&nbsp;000) advocaten
in Nederland.</p><p>De wettelijke taak van de Orde is de zorg voor de kwaliteit van de advocatendiensten.
Dat omvat o.a. een opleidingsprogramma voor de advocatuur, het opstellen van
verordeningen, tuchtrechtspraak, voorlichting en dienstverlening aan de leden.
De Orde wordt bestuurd door een Algemene Raad. Het Bureau van de Orde telt
ca. 50 medewerkers. </p><p class="tussenkop"><strong class="tussenkop_cur"><a id="IDAHXAR" name="IDAHXAR"></a>De opleiding tot advocaat</strong></p><p>De opleiding tot advocaat bestaat uit de volgende onderdelen:</p><p>• BA-fase Rechten (3 jaar) en MA-fase Rechten (1 jaar)</p><p>• Een stage van 3 jaar (3-jarige beroepsopleiding advocatuur)<a class="nootnum" href="#v39.1">1</a>.</p><p class="tussenkop"><strong class="tussenkop_cur"><a id="IDASXAR" name="IDASXAR"></a>Bachelor en Masterfase</strong></p><p>Om toegang te krijgen tot de advocatuur dient men een Bachelor Rechten
en Master Rechten op een Nederlandse universiteit te hebben afgerond (artikel
2 van de Advocatenwet – Besluit beroepsvereisten advocatuur).</p><p class="tussenkop"><strong class="tussenkop_cur"><a id="IDAWXAR" name="IDAWXAR"></a>Stage + Beroepsopleiding</strong></p><p>In de Advocatenwet is vastgelegd dat elke advocaat-stagiar de eerste 3
jaar de praktijk uitoefent onder toezicht van een patroon. De patroon wordt
aangewezen met goedkeuring van de Raad van Toezicht.</p><p>De beroepsopleiding heeft als doel de stagiair in een relatief korte tijd
te scholen in de elementaire, voor het beroep vereiste kennis en vaardigheden.
De regels behorende bij deze opleiding zijn neergelegd in de Stageverordening.</p><p>In het cursusmateriaal wordt zoveel mogelijk gebruik gemaakt van praktijkgericht
oefenmateriaal, zoals casusposities, oefendossiers en werkopdrachten.</p><p>Naast praktijkkennis richt de Beroepsopleiding zich op het bijbrengen
van de voor het beroep vereiste vaardigheden. Deze zijn o.m. te verdelen in
algemene sociale vaardigheden, zoals gespreksvaardigheid, en onderhandelen,
en meer specifieke beroepsvaardigheden zoals het opstellen van processtukken,
het leggen van beslag en het houden van een pleidooi.</p><p>In het tweede en derde stagejaar volgt de stagiair de Voortgezette Stagiaire
Opleiding (VSO).</p><p class="tussenkop"><strong class="tussenkop_cur"><a id="IDA4XAR" name="IDA4XAR"></a>Organisatie beroepsopleiding: locaties, docenten, cursusgroepen</strong></p><p>De afdeling Opleiding van de Nederlandse Orde van Advocaten organiseert
de beroepsopleiding op 9 locaties in het land. De stagiaire volgt de opleiding
in het arrondissement waarin deze werkzaam is.</p><p>In verband met de praktijkgerichtheid van de beroepsopleiding bestaat
het merendeel van de docenten uit ervaren advocaten. Daarnaast treden docenten
op die verbonden zijn aan een juridische faculteit of werkzaam zijn in de
rechterlijke macht.</p><p>Een cursusgroep bestaat uit zestien deelnemers. Voor onderdelen waarin
geen vaardigheden worden geoefend worden meestal twee cursusgroepen gevormd.</p><p>Om ook op de cursuslocatie voor een goede begeleiding van de cursusgroep
zorg te dragen zijn er plaatselijke coördinatoren (pc) aangesteld. De
pc fungeert als intermediair tussen de afdeling Opleiding, cursisten en docenten
en is verantwoordelijk voor de goede gang van zaken ter plaatse.</p><p class="tussenkop"><strong class="tussenkop_cur"><a id="IDAIYAR" name="IDAIYAR"></a>Opzet en tijdsbeslag van het 1e jaar van de Beroepsopleiding</strong></p><p>De opzet van de Beroepsopleiding (die in 1e jaar van de stage gevolgd
moet worden) en het bijbehorende cursusmateriaal zijn gebaseerd op een centraal
leerplan en zijn dus voor iedereen gelijk.</p><p>De Beroepsopleiding omvat een periode van ongeveer acht maanden en bestaat
uit 52 dagdelen onderwijs. Daarnaast vereisen de voorbereiding en
de toetsen ongeveer dertig dagdelen. Het totale tijdsbeslag is dus circa 82
dagdelen.</p><p>Het programma van de Beroepsopleiding omvat de volgende negen onderdelen:</p><p>– Introductie in de advocatuur: kennismaking, inleiding deken, gedragsrecht
etc</p><p>– Praktijkleer: werken op een rechtbank: presenteren, getuigenverhoor,
pleidooi werken met de cliënt: intakegesprek, adviesgesprek, slecht nieuwsgesprek,
pleidooi werken met advocaten: onderhandelen, conflicthantering, pleidooi</p><p>– Burgerlijk procesrecht</p><p>– Schrijfvaardigheid</p><p>– Strafprocesrecht</p><p>– Bestuursprocesrecht</p><p>– Belastingsrecht</p><p>– Jaarrekening-lezen</p><p>– ADR/mediation.</p><p>De opleiding start met een 2-daagse introductiebijeenkomst in een conferentieoord.</p><p>Praktijkleer bestaat uit 3 blokken van elk 2 dagen, gespreid over de opleiding.</p><p>De overige cursusonderdelen worden gevolgd op een vaste dag in de week
in de opleidingsplaats waar de deelnemer is ingedeeld.</p><p class="tussenkop"><strong class="tussenkop_cur"><a id="IDA0YAR" name="IDA0YAR"></a>Opzet en tijdbeslag 2e en 3e jaar (Voortgezette Stagiaire
Opleiding):</strong></p><p>In het 2e en 3e stagejaar volgt de stagiaire de Voortgezette Stagiaire
Opleiding (VSO-opleiding). Alle stagiaires moeten na de Beroepsopleiding die
in het 1e jaar gevolgd moet worden, tenminste vier VSO-cursussen volgen. Dit
zijn intensieve, tweedaagse cursussen, die naast uitbreiding van kennis, praktische
vaardigheden beogen te optimaliseren. Vaak kiest de stagiaire een pakket dat
aansluit bij zijn/haar werkterrein.</p><p>Naast de landelijk verplicht gestelde VSO-cursus gelden in bijna alle
arrondissementen nog plaatselijke opleidingseisen, vastgesteld door de regionale
raden van toezicht. Deze aanvullende opleidingen kunnen bestaan uit o.a. het
bijwonen van Jonge Balie-lezingen of themadagen en het meedoen aan pleitoefeningen.</p><p class="tussenkop"><strong class="tussenkop_cur"><a id="IDA5YAR" name="IDA5YAR"></a>Examen</strong></p><p>De inrichting en organisatie van het examen van de Beroepsopleiding zijn
vastgelegd in het Examenreglement Beroepsopleiding.</p><p>De toetsen zijn zodanig opgesteld dat stagiaires die de cursusdagen actief
hebben gevolgd en het voorbereidende werk hebben gemaakt de toetsen redelijkerwijs
moeten kunnen halen.</p></div><div id="noten"><hr><div class="noot" id="supernote-note-v1.1"><h5><a class="note-close" href="#">X</a>Noot</h5><sup><span class="nootnum"><a id="v1.1" name="v1.1"></a>1</span></sup><p>Nadere regeling inrichting opleidingen architect, stedebouwkundige, tuin-
en landschapsarchitect en interieurarchitect van 14&nbsp;april 2006.</p></div><div class="noot" id="supernote-note-v2.1"><h5><a class="note-close" href="#">X</a>Noot</h5><sup><span class="nootnum"><a id="v2.1" name="v2.1"></a>1</span></sup><p>Het begrip «ontwerper» wordt hier gebruikt als er wordt gesproken
over de beroepsbeoefenaren van alle vier de disciplines (architecten, stedenbouwkundigen,
tuin- en landschapsarchitecten en interieurarchitecten).</p></div><div class="noot" id="supernote-note-v2.2"><h5><a class="note-close" href="#">X</a>Noot</h5><sup><span class="nootnum"><a id="v2.2" name="v2.2"></a>2</span></sup><p>Uitgeverij 010, Rotterdam 2001.</p></div><div class="noot" id="supernote-note-v2.3"><h5><a class="note-close" href="#">X</a>Noot</h5><sup><span class="nootnum"><a id="v2.3" name="v2.3"></a>3</span></sup><p>De Raad voor accreditatie is de enige Nederlandse accreditatieorganisatie
op publiek terrein.</p></div><div class="noot" id="supernote-note-v6.1"><h5><a class="note-close" href="#">X</a>Noot</h5><sup><span class="nootnum"><a id="v6.1" name="v6.1"></a>1</span></sup><p>Er is op dit moment geen universitaire opleiding op het gebied van interieurarchitectuur.
In het kunstonderwijs bieden de Academies van Beeldende Kunsten een vierjarige
bacheloropleiding op het gebied van de interieurarchitectuur aan waarvan het
diploma toegang biedt tot het architectenregister mits de opleiding voldoet
aan de Nadere regeling inrichting opleidingen architect, stedenbouwkundige,
tuin- en landschapsarchitect en interieurarchitect.</p></div><div class="noot" id="supernote-note-v8.1"><h5><a class="note-close" href="#">X</a>Noot</h5><sup><span class="nootnum"><a id="v8.1" name="v8.1"></a>1</span></sup><p>Zo kennen de TU Delft en de TU Eindhoven op dit moment geen verplichte
praktijkstage.</p></div><div class="noot" id="supernote-note-v8.2"><h5><a class="note-close" href="#">X</a>Noot</h5><sup><span class="nootnum"><a id="v8.2" name="v8.2"></a>2</span></sup><p>Zie UIA Accord on Recommended International Standards of Professionalism
in Architectural Pactice, 1999; Architects Council of Europe, proposal for
a framework for professional experience.</p></div><div class="noot" id="supernote-note-v8.3"><h5><a class="note-close" href="#">X</a>Noot</h5><sup><span class="nootnum"><a id="v8.3" name="v8.3"></a>3</span></sup><p>Opgemerkt zij dat «beroepservaring» een stap verder gaat dan «praktijkervaring».
Praktijkervaring slaat in engere zin op de goede uitoefening van de verworven
ontwerpkennis en kunde. Praktijkervaring is nodig om in de beroepspraktijk
te kunnen functioneren, zonder dat daarbij de verantwoordelijkheden van een
ontwerper uitgeoefend hoeven te worden. Een voorbeeld van het opdoen van praktijkervaring
is een stage op een bureau, d.w.z het uitoefenen van het vak zonder de daarbij
passende verantwoordelijkheden van een ontwerper. Op dit moment kennen universitaire
ontwerpers opleidingen geen verplichte praktijkstage.</p></div><div class="noot" id="supernote-note-v8.4"><h5><a class="note-close" href="#">X</a>Noot</h5><sup><span class="nootnum"><a id="v8.4" name="v8.4"></a>4</span></sup><p>Zie Rapportage Toetsingscommissie Architectuuropleidingen, mei 1996.</p></div><div class="noot" id="supernote-note-v10.1"><h5><a class="note-close" href="#">X</a>Noot</h5><sup><span class="nootnum"><a id="v10.1" name="v10.1"></a>1</span></sup><p>Stb. 2008, 230.</p></div><div class="noot" id="supernote-note-v16.1"><h5><a class="note-close" href="#">X</a>Noot</h5><sup><span class="nootnum"><a id="v16.1" name="v16.1"></a>1</span></sup><p>10 bijeenkomsten per jaar voor twee jaar, de bijeenkomsten worden voornamelijk
in eigen tijd gedaan.</p></div><div class="noot" id="supernote-note-v25.1"><h5><a class="note-close" href="#">X</a>Noot</h5><sup><span class="nootnum"><a id="v25.1" name="v25.1"></a>1</span></sup><p>De evaluatiecommissie bestond uit: Thijs Asselbergs (architect, voorzitter),
Marina Roosebeek (architect, Academie van Bouwkunst Amsterdam), Dolf Dobbelaar
(architect), Steef Luijten (architect), Rein Geurtsen (stedenbouw), Paul van
Beek (landschap) en Jan Boerke (secretaris, NQA te Utrecht).</p></div><div class="noot" id="supernote-note-v39.1"><h5><a class="note-close" href="#">X</a>Noot</h5><sup><span class="nootnum"><a id="v39.1" name="v39.1"></a>1</span></sup><p>Op deze algemene regels zijn uitzonderingen mogelijk, b.v. ervaren juristen
met een meerjarige, met de advocatuur vergelijkbare werkervaring, kunnen een
zgn. Compact-cursus volgen.</p></div></div>
            </div>

     </article>

  </div>
</div>
