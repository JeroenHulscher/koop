<div class="container columns columns--sticky-sidebar">
  <div class="columns--sticky-sidebar__sidebar" role="complementary" data-decorator="stick-sidebar add-mobile-foldability" id="toggleable-1">
    <div>

    </div>
  </div>
  <div id="content" role="main" class="content">


    <article>

      <div id="broodtekst" class="stuk broodtekst-container">
        <h1 class="dossier">32 021
          <br>Wijziging van de Wet op de rechterlijke organisatie, de Wet op de rechterlijke indeling, het Wetboek van Burgerlijke
          Rechtsvordering en enkele andere wetten naar aanleiding van de evaluatie van de modernisering van de rechterlijke organisatie
          en in verband met de regeling van het klachtrecht inzake gedragingen van rechterlijke ambtenaren (Evaluatiewet modernisering
          rechterlijke organisatie)</h1>
        <div>
          <a id="IDARCAR" name="IDARCAR"></a>
          <h2 class="stuktitel">nr. 3
            <br>
            <a id="IDAVCAR" name="IDAVCAR"></a>MEMORIE VAN TOELICHTING</h2>
          <p class="tussenkop">
            <strong class="tussenkop_vet">
              <a id="IDAWCAR" name="IDAWCAR"></a>I. ALGEMEEN</strong>
          </p>
          <p class="tussenkop">
            <strong class="tussenkop_vet">
              <a id="IDAZCAR" name="IDAZCAR"></a>1. Inleiding</strong>
          </p>
          <p class="tussenkop">
            <strong class="tussenkop_cur">
              <a id="IDA2CAR" name="IDA2CAR"></a>1.1 Inhoud en voorgeschiedenis</strong>
          </p>
          <p>Dit wetsvoorstel bevat de wettelijke maatregelen die zijn aangekondigd in het bij brief van 27&nbsp;juni 2007
            <a class="nootnum"
              href="#v1.1">1</a> aan de Tweede Kamer toegezonden kabinetsstandpunt inzake de evaluatie van de modernisering van de rechterlijke
            organisatie, uitgevoerd door de Commissie evaluatie modernisering rechterlijke organisatie (commissie-Deetman), hierna
            verder aan te duiden als: de evaluatiecommissie.
            <a class="nootnum" href="#v1.2">2</a>
          </p>
          <p>Daarnaast strekt dit wetsvoorstel ertoe de regeling van het klachtrecht inzake gedragingen van rechterlijke ambtenaren
            met rechtspraak belast weer uitdrukkelijk op te nemen in de Wet op de rechterlijke organisatie (Wet RO).</p>
          <p>Uit de bevindingen van de evaluatiecommissie volgt de conclusie dat de doelstellingen van de doorgevoerde wetswijzigingen
            <a
              class="nootnum" href="#v1.3">3</a>
            in belangrijke mate zijn gerealiseerd en dat de rechtspraak dus op de goede weg is. Zoals ook door de evaluatiecommissie
            wordt geconstateerd, bevindt de rechtspraak zich thans in een fase waarin meer flexibiliteit en ruimte nodig is om
            de eigen verantwoordelijkheid nog beter inhoud te kunnen geven. De voornemens in het kabinetsstandpunt, waaraan dit
            wetsvoorstel uitwerking geeft, sluiten hierop aan. Rode draad daarbij is het bieden van meer mogelijkheden aan de rechtspraak
            om de eigen organisatie zodanig vorm te geven dat zo goed mogelijk wordt voldaan aan de eisen die vanuit de samenleving
            aan goede rechtspraak worden gesteld. Deze mogelijkheden zien met name op de samenwerking tussen gerechten en het nevenlocatiebeleid.
            Dit laatste betekent onder meer dat dit wetsvoorstel, binnen bepaalde randvoorwaarden, aan de Raad voor de rechtspraak
            de bevoegdheid toekent om te bepalen in welke plaatsen nevenlocaties van een rechtbank of een gerechtshof zijn gevestigd.
            In het kabinetsstandpunt (§&nbsp;3.2.1) is wat de rechtspraak in eerste aanleg betreft uit het oogpunt van transparantie
            van het stelsel uitdrukkelijk gekozen voor het ressort als samenwerkingsregio. Zoals vermeld blijft daarmee de lijn
            naar de rechtspraak in hoger beroep eenduidig en blijft de congruentie met de buitengrenzen van de politiële en bestuurlijke
            inrichting intact, waardoor extra «bestuurlijke drukte» wordt voorkomen.
          </p>
          <p>Daarnaast bevat dit wetsvoorstel voorzieningen die – met het oog op de vergroting van de toegankelijkheid van de rechtspraak
            – een ruimere toepassing van de eenvoudige kantonprocedure beogen. Voorgesteld wordt om de competentiegrens van de
            kantongerechten op te trekken van €&nbsp;5&nbsp;000 naar €&nbsp;25&nbsp;000 en consumentenkrediet (tot en met €&nbsp;40&nbsp;000)
            en consumentenkoop als «aardzaak» onder de competentie van de kantonrechter te brengen.</p>
          <p>Uit het op 21&nbsp;november 2007 door mij met de vaste Tweede Kamercommissie voor Justitie gevoerde algemeen overleg
            over het kabinetsstandpunt, mag worden geconcludeerd dat het kabinetsstandpunt door de Tweede Kamer in grote lijnen
            wordt onderschreven.
            <a class="nootnum" href="#v2.1">1</a> Op 29&nbsp;januari 2009 heeft de vaste Kamercommissie met mij overleg gevoerd over de verruiming van de kantonrechtspraak.
            Daaruit meen ik te mogen afleiden dat deze verruiming op steun van een meerderheid in de Tweede Kamer kan rekenen,
            waarbij uiteraard geldt dat de definitieve discussie hierover bij de behandeling van het onderhavige wetsvoorstel in
            de Tweede Kamer zal worden gevoerd.
            <a class="nootnum" href="#v2.2">2</a>
          </p>
          <p class="tussenkop">
            <strong class="tussenkop_cur">
              <a id="IDAZDAR" name="IDAZDAR"></a>1.2 Adviezen
              <a class="nootnum" href="#v2.3">3</a>
            </strong>
          </p>
          <p>Over een concept van dit wetsvoorstel zijn desgevraagd adviezen uitgebracht door de Raad voor de rechtspraak, de Hoge
            Raad, het College van procureurs-generaal, de Nederlandse Vereniging voor Rechtspraak, de Nationale ombudsman, de Nederlandse
            Orde van Advocaten en de raden voor rechtsbijstand. De Koninklijke Beroepsorganisatie van Gerechtsdeurwaarders, de
            Koninklijke Notariële Beroepsorganisatie, de Vereniging van Nederlandse Gemeenten en het Interprovinciaal Overleg hebben
            geen gebruik gemaakt van de gelegenheid advies uit te brengen. Tenslotte heeft de Nederlandse Vereniging van Rechtskundige
            Adviseurs op eigen initiatief laten weten geen opmerkingen over het conceptwetsvoorstel te hebben.</p>
          <p>Bij de daarvoor in aanmerking komende onderdelen wordt in deze memorie nader op de uitgebrachte adviezen ingegaan.</p>
          <p
            class="tussenkop">
            <strong class="tussenkop_cur">
              <a id="IDABEAR" name="IDABEAR"></a>1.3 Relatie met herziening gerechtelijke kaart</strong>
          </p>
          <p>Een belangrijk onderwerp in het eerdergenoemde algemeen overleg op 21&nbsp;november 2007 en in het daarop gevolgde plenaire
            debat op 4&nbsp;december 2007
            <a class="nootnum" href="#v2.4">4</a> vormde de territoriale indeling van de gerechten en meer in het bijzonder de mogelijke instelling van een zelfstandig
            arrondissement Flevoland en daaruit voortvloeiende gevolgen voor de huidige arrondissementen Zwolle-Lelystad en Almelo.
            De regering heeft kennisgenomen van de aanvaarding van de tijdens dat debat ingediende motie-Teeven/Heerts, waarin
            de Kamer heeft uitgesproken dat de arrondissementsrechtbank Almelo en het arrondissementsparket Almelo zelfstandig
            moeten blijven bestaan en de regering is verzocht dienovereenkomstig te handelen.
            <a class="nootnum" href="#v2.5">5</a> Zoals ik reeds aankondigde in het plenaire debat, heeft de aanvaarding van deze motie tot gevolg gehad dat het
            proces tot herziening van de«gerechtelijke kaart» van Nederland is versneld. In afwachting van de uitkomsten daarvan
            bevat het onderhavige wetsvoorstel in dit stadium geen wijzigingen op het vlak van de arrondissementsgrenzen in Flevoland
            en Overijssel. Wel voorziet het wetsvoorstel, overeenkomstig het kabinetsstandpunt, in een herschikking van de gebiedsgrenzen
            van de vijf hofressorten met het oog op een meer evenwichtige verdeling van de werklast tussen de gerechtshoven.</p>
          <p>Over de visie van het kabinet op de herziening van de gerechtelijke kaart heb ik de Tweede Kamer inmiddels nader bericht
            bij brieven van 19&nbsp;december 2008 en 9&nbsp;april 2009.
            <a class="nootnum" href="#v3.1">1</a> Daarin is ook ingegaan op de betekenis van dit wetsvoorstel. De NVvR heeft er in haar advies over het concept
            van dit wetsvoorstel op aangedrongen om eerst de herziening van de gerechtelijke kaart ter hand te nemen en daarna
            te bezien in hoeverre bepalingen met betrekking tot samenwerking en schaalgrootte wenselijk en noodzakelijk zijn. In
            de genoemde brief van 19&nbsp;december 2008 is aangegeven dat er zeker sprake is van een inhoudelijke verbondenheid
            tussen het wetsvoorstel en de herziening van de gerechtelijke kaart, maar dat het van belang is nu eerst dit wetsvoorstel
            tot stand te brengen. Het wetsvoorstel heeft namelijk twee functies: uitvoering geven aan de aanbevelingen van de commissie-Deetman
            door het bieden van ruimte en flexibiliteit aan de rechtspraak om bestaande en toekomstige vraagstukken en knelpunten
            op te lossen en het bieden van mogelijkheden om voorbereidingen te treffen voor de implementatie van een nieuwe gerechtelijke
            kaart. Dit laatste geschiedt vanzelfsprekend op zodanige wijze dat met dit wetsvoorstel in dat proces geen onomkeerbare
            stappen worden gezet. Zoals vermeld in de brief van 9&nbsp;april 2009, staat dit wetsvoorstel daarmee gedeeltelijk
            in functie en perspectief van een herziening van de gerechtelijke kaart, hetgeen in de considerans van het wetsvoorstel
            tot uitdrukking is gebracht. Waar dat aan de orde is, zullen in deze memorie de raakvlakken met de herziening van de
            gerechtelijke kaart worden aangegeven.</p>
          <p>Ter voorkoming van misverstanden benadruk ik dat het onderhavige wetsvoorstel uitgaat van de huidige indeling in 19 arrondissementen
            en 5 gerechtshoven en daarmee dus uitgaat van de thans bestaande gerechtelijke kaart. De arrondissementale indeling
            blijft door dit wetsvoorstel ongewijzigd; als gezegd wordt slechts op het punt van de ressortelijke indeling, ter uitwerking
            van het kabinetsstandpunt, een relatief beperkte wijziging voorgesteld (zie hierover onderdeel 4 van deze memorie).
            Wetgeving tot algehele herziening van de gerechtelijke kaart, die onder andere zal leiden tot een kleiner aantal arrondissementen
            en rechtbankbesturen, volgt in een later stadium. Zoals aangekondigd in de brief van 9&nbsp;april 2009, zal ik de Tweede
            Kamer voor het einde van 2009 concreet informeren over mijn voornemens met betrekking tot de bestuurlijke constellatie
            en de vestigingsplaatsen van zowel de rechtspraak in eerste aanleg bij de rechtbanken als de rechtspraak in hoger beroep
            bij de gerechtshoven. Die voornemens zullen vervolgens hun beslag moeten krijgen in een wetsvoorstel tot herziening
            van de gerechtelijke kaart. Het spreekt vanzelf dat voor het welslagen van deze operatie draagvlak bij zowel bestuur
            als rechtspraak van groot belang is. In de algemene overleggen die ik met de vaste Kamercommissie voor Justitie heb
            mogen voeren op 29&nbsp;januari en 16&nbsp;april 2009 zijn suggesties gedaan die zeer behulpzaam zijn voor de verdere
            uitwerking.</p>
          <p>Dit wetsvoorstel heeft primair het oog op de organisatie van de rechtspraak. De gerechtelijke kaart (en de Wet RO) betreft
            echter zowel de rechtspraak als het openbaar ministerie (OM). In de eerdergenoemde brieven van 19&nbsp;december 2008
            en 9&nbsp;april 2009 is dan ook niet alleen ingegaan op de organisatie van de rechtspraak, maar ook op die van het
            OM. Zoals in de brieven vermeld, zijn nieuwe stappen gezet rond de enkele jaren geleden in gang gezette regionalisering
            van het OM. Met behoud van de gezagsmatige rol van de 19 hoofdofficieren van justitie en de arrondissementale structuur
            heeft het OM een nieuwe interne structuur ontwikkeld, waarin op bedrijfsmatig vlak wordt samengewerkt binnen 11 regionale
            samenwerkingsverbanden. Op ressortelijk niveau vindt een soortgelijke ontwikkeling plaats. Teneinde deze ontwikkeling
            te stimuleren en te versterken, acht de regering het wenselijk hiertoe een samenwerkingsbepaling in de Wet RO op te
            nemen. Daartoe dient het in dit wetsvoorstel voorgestelde artikel 139a Wet RO, waarin buiten twijfel wordt gesteld
            dat onder verantwoordelijkheid van daartoe door het College van procureurs-generaal aangewezen hoofdofficieren (de
            zgn. regiohoofdofficieren) onderscheidenlijk een hoofdadvocaat-generaal organisatie- en bedrijfsvoeringstaken van bepaalde
            arrondissementsparketten onderscheidenlijk de ressortsparketten gezamenlijk worden uitgevoerd.</p>
          <p class="tussenkop">
            <strong class="tussenkop_vet">
              <a id="IDAWEAR" name="IDAWEAR"></a>2. Samenwerking en schaalgrootte</strong>
          </p>
          <p class="tussenkop">
            <strong class="tussenkop_cur">
              <a id="IDAZEAR" name="IDAZEAR"></a>2.1 Algemeen</strong>
          </p>
          <p>Naar aanleiding van een toezegging van de regering bij de parlementaire behandeling van de Wet organisatie en bestuur
            gerechten is bij de evaluatie uitdrukkelijk bezien of de schaal van de gerechten nog wel evenwichtig is. De evaluatiecommissie
            heeft geconstateerd dat al snel na de inwerkingtreding van het nieuwe stelsel is gebleken dat zeker kleine en middelgrote
            gerechten onvoldoende omvang hebben om piekbelastingen op te vangen. In 2004 is, min of meer als noodgreep, het Besluit
            nevenvestigings- en nevenzittingsplaatsen gewijzigd met het oog op een betere benutting van zittingscapaciteit.
            <a class="nootnum"
              href="#v4.1">1</a> Op grond hiervan kan de Raad voor de rechtspraak op verzoek van het gerechtsbestuur tijdelijk een of meer nevenzittingsplaatsen
            buiten het rechtsgebied van het gerecht aanwijzen voor de behandeling van een zaak of categorieën van zaken (art. 7
            en 8 van het Besluit nevenvestigings- en nevenzittingsplaatsen, hierna: BNN). Deze mogelijkheid bestaat indien sprake
            is van gebrek aan voldoende (gespecialiseerde) zittingscapaciteit binnen het rechtsgebied van het betrokken gerecht.
            De duur van deze aanwijzing is beperkt tot ten hoogste drie jaar met mogelijkheid van verlenging tot ten hoogste nog
            eens drie jaar. Zoals de evaluatiecommissie terecht constateert, is dit instrument, waarvan inmiddels enkele malen
            gebruik is gemaakt, alleen geschikt voor de oplossing van in tijd beperkte en voorzienbare knelpunten.</p>
          <p>Los van de piekbelastingen, waarvoor genoemde wijziging een oplossing beoogde te bieden, is er behoefte gebleken aan
            meer structurele samenwerking tussen de gerechten. In een brief over slagvaardige rechtspraak, die de toenmalige minister
            van Justitie op 9&nbsp;juli 2004 aan de Tweede Kamer heeft toegezonden
            <a class="nootnum" href="#v4.2">2</a>, werd al aangekondigd dat hieraan in de Wet RO een grondslag zou kunnen worden gegeven in de vorm van een samenwerkingsbepaling.</p>
          <p>Nadien is ook vanuit de rechtspraak zelf aanbevolen om tot vormen van verplichte samenwerking tussen de gerechten te
            komen.
            <a class="nootnum" href="#v4.3">3</a> Mede naar aanleiding hiervan heeft ook de evaluatiecommissie de conclusie getrokken dat er structurele samenwerkingsverbanden
            tussen de gerechten tot stand moeten worden gebracht, omdat voor het realiseren van gespecialiseerde rechtspraak, het
            opvangen van pieken, de kwaliteit en continuïteit van de rechtspraak in de kleinere (deel)rechtsgebieden en het op
            peil houden van de kwaliteit van specialistische bedrijfsvoeringsfuncties een grotere schaal nodig zal zijn. In het
            kabinetsstandpunt (§&nbsp;3.2.1) is vervolgens wetgeving aangekondigd op basis waarvan het voor de rechtbanken mogelijk
            wordt om binnen de grenzen van het ressort met elkaar samen te werken. In het onderhavige wetsvoorstel wordt hierin
            langs twee lijnen voorzien: in de eerste plaats door een samenwerkingsbepaling die met name ziet op de bedrijfsvoering
            van de gerechten; in de tweede plaats door voorzieningen die betrekking hebben op het overdragen van (categorieën van)
            zaken aan een ander gerecht met als sluitstuk de mogelijkheid om bij algemene maatregel van bestuur wijzigingen aan
            te brengen in de relatieve competentie.</p>
          <p>Naar aanleiding van de adviezen van de Raad voor de rechtspraak en de NVvR voorziet de voorgestelde samenwerkingsbepaling
            op het gebied van bedrijfsvoering ook in de mogelijkheid van ressortsoverstijgende samenwerking. De Raad heeft erop
            gewezen dat de geografische nabijheid of een gedeelde problematiek op bedrijfsvoeringsgebied factoren zijn die van
            groter belang zijn dan de ressortelijke indeling. Waar nodig zouden volgens Raad ook landelijke samenwerkingsvormen
            moeten kunnen worden opgelegd. De NVvR heeft aangegeven het hofressort als begrenzing van de mogelijkheden van samenwerking
            tussen gerechten te gekunsteld te achten. Uit het oogpunt van efficiënte bedrijfsvoering komt het de regering bij nadere
            overweging inderdaad wenselijk voor dat ressortsgrenzen hier geen beperking vormen. Door het schrappen van deze aanvankelijk
            door het kabinet voorgestelde begrenzing wordt het bijvoorbeeld mogelijk dat op initiatief van de Raad voor de rechtspraak
            tussen alle rechtbanken wordt samengewerkt op het gebied van automatisering.</p>
          <p>De op samenwerking gerichte voorzieningen in dit wetsvoorstel staan in functie en perspectief van de verdere ontwikkelingen
            rond de herziening van de gerechtelijke kaart. Deze ontwikkelingen betreffen overigens niet alleen de rechtspraak,
            maar ook het openbaar ministerie. Ook daarvoor bevat dit wetsvoorstel een voorziening in de vorm van het reeds genoemde
            nieuwe artikel 139a Wet RO. De toenemende behoefte aan specialisatie en de kwetsbaarheid van kleinere gerechten en
            parketten, wat betreft de rechtspraak geconstateerd in het rapport van de Commissie-Van der Winkel en meer recent ook
            door de door de Raad voor de rechtspraak ingestelde Commissie Toedeling Zaakspakketten
            <a class="nootnum" href="#v5.1">1</a>, tonen aan dat het aantal te besturen eenheden moet worden verminderd. Dit is een belangrijk element van de toekomstige
            herziening van de gerechtelijke kaart. Omdat dit niet van de ene of de andere dag kan worden gerealiseerd, is het wenselijk
            om vooruitlopend daarop reeds binnen het huidige bestel verdere samenwerking mogelijk te maken.</p>
          <p class="tussenkop">
            <strong class="tussenkop_cur">
              <a id="IDAVFAR" name="IDAVFAR"></a>2.2 Samenwerking op het gebied van bedrijfsvoering</strong>
          </p>
          <p>De samenwerkingsbepaling op het gebied van bedrijfsvoering is opgenomen in het voorgestelde artikel 23a van de Wet RO.
            Aansluitend op de positionering van de Raad voor de rechtspraak in de Wet RO is aan de Raad een initiërende en kaderstellende
            rol toebedeeld in het proces van samenwerking. De Raad kan een of meer gerechten opdragen om een samenwerkingverband
            te creëren op een of meer van de volgende terreinen: automatisering en bestuurlijke informatievoorziening, huisvesting
            en beveiliging, de kwaliteit van de bestuurlijke en organisatorische werkwijze van het gerecht, personeelsaangelegenheden
            en overige materiële voorzieningen. Dit zijn de in artikel 23, eerste lid, Wet RO genoemde onderwerpen op het gebied
            van bedrijfsvoering waarop de zorg van de Raad voor de rechtspraak ingevolge artikel 91, tweede lid, Wet RO in het
            bijzonder is gericht, evenwel met uitzondering van de voorbereiding, vaststelling en uitvoering van de begroting. Indien
            de opdracht tot samenwerking zich tevens tot de begroting zou uitstrekken, zou daarmee een inbreuk worden gemaakt op
            de budgetverantwoordelijkheid die in het systeem van de wet is toebedeeld aan de onderscheiden gerechten. Naar aanleiding
            van het advies van de NVvR is, anders dan in het conceptwetsvoorstel, niet opgenomen dat een eventuele door de Raad
            voor de rechtspraak op te leggen samenwerkingsverplichting ook betrekking kan hebben op de taak van gerechtsbesturen
            om binnen hun gerecht de juridische kwaliteit en de uniforme rechtstoepassing te bevorderen. Hoewel ook hier onverkort
            zou gelden dat de Raad voor de rechtspraak bij de uitoefening van deze bevoegdheid niet mag treden in de procesrechtelijke
            behandeling van, de inhoudelijke beoordeling van alsmede de beslissing in een concrete zaak of categorieën van zaken
            (art. 96, tweede lid, Wet RO), kan worden ingestemd met de visie van de NVvR dat de wettelijke taak van de Raad voor
            de rechtspraak op dit terrein een andere is dan die op het terrein van bedrijfsvoeringstaken. Met betrekking tot activiteiten
            van gerechten die zijn gericht op uniforme rechtstoepassing en bevordering van de juridische kwaliteit heeft de Raad
            krachtens artikel 94 Wet RO een ondersteunende taak; met betrekking tot de bedrijfsvoeringstaken gaat de taak van de
            Raad verder, hetgeen onder andere blijkt uit de mogelijkheid dat de Raad terzake algemene aanwijzingen aan de gerechtsbesturen
            kan geven (artikel 92, eerste lid, Wet RO).</p>
          <p>De samenwerkingsverbanden kunnen dus onderwerpen betreffen van uiteenlopende aard op het terrein van de bedrijfsvoeringstaken
            van de gerechten. Er kan bijvoorbeeld tussen rechtbanken een gezamenlijke financiële administratie worden gevoerd (zoals
            thans reeds bij de rechtbanken Assen en Groningen het geval is). Ook zal kunnen worden geregeld dat rechtbanken gezamenlijke
            kamers vormen, zoals het destijds in het ressort Leeuwarden genomen initiatief voor een Noordelijke Fraudekamer, die
            afwisselend zitting hield in de arrondissementen Groningen, Assen en Leeuwarden.
            <a class="nootnum" href="#v6.1">1</a>
          </p>
          <p>De voorgestelde samenwerkingsbepaling biedt niet alleen ruimte voor verplichte samenwerking tussen rechtbanken, maar
            ook tussen gerechtshoven of tussen rechtbanken en gerechtshoven (men denke hierbij bijvoorbeeld aan gezamenlijke faciliteiten
            op het gebied van huisvesting en beveiliging). Aldus kan desgewenst ook op het niveau van de hoven worden voorzien
            in de vorming van gezamenlijke kamers, zoals aangegeven in het kabinetsstandpunt (§&nbsp;3.2.2). In dit verband is
            van belang dat artikel 58, tweede lid, Wet RO de rechterlijke ambtenaren die met rechtspraak zijn belast in een gerechtshof
            van rechtswege aanmerkt als raadsheer-plaatsvervanger in de overige gerechtshoven (hetzelfde is in artikel 40, tweede
            lid, Wet RO geregeld voor de rechtbanken).</p>
          <p>Het ligt in de rede dat de samenwerking nader wordt vormgegeven tussen de betrokken gerechtsbesturen. Voorgesteld wordt
            derhalve om deze nadere uitwerking gestalte te geven via een gemeenschappelijk reglement. Hierbij valt te denken aan
            regels over de onderlinge verdeling van de kosten, de financiële verantwoording en de plaats waar gemeenschappelijke
            diensten of werkzaamheden worden verricht. Het gemeenschappelijk reglement behoeft de instemming van de Raad voor de
            rechtspraak.</p>
          <p>De voorgestelde bepaling sluit niet uit dat tussen gerechten meer informele samenwerkingsverbanden bestaan, zonder dat
            daaraan een opdracht van de Raad voor de rechtspraak ten grondslag ligt. Vanzelfsprekend dienen dergelijke samenwerkingsverbanden
            zich wel te bewegen binnen de wettelijke kaders. In het advies van de NVvR is gewezen op de landelijke overleggen van
            sectorvoorzitters en reeds bestaande samenwerkingsverbanden tussen diverse individuele gerechten. Ook maakt de NVvR
            gewag van breed gedragen wensen om bijvoorbeeld tot regio-overstijgende expertisecentra te komen.</p>
          <p class="tussenkop">
            <strong class="tussenkop_cur">
              <a id="IDABGAR" name="IDABGAR"></a>2.3 Samenwerking op het gebied van zaaksbehandeling</strong>
          </p>
          <p>Als gezegd voorziet dit wetsvoorstel tevens in specifieke voorzieningen met betrekking tot ressortsgewijze samenwerking
            tussen rechtbanken bij de behandeling van (categorieën van) zaken, overeenkomstig de lijnen die in het kabinetsstandpunt
            zijn aangegeven. In het voorgestelde artikel 46a Wet RO is vastgelegd dat de Raad voor de rechtspraak een rechtbank
            kan aanwijzen die tijdelijk bepaalde zaken of categorieën van zaken van een andere rechtbank binnen hetzelfde ressort
            ter behandeling kan overnemen en daarover dan ook uitspraak doet. Hiervoor geldt hetzelfde criterium als thans is vastgelegd
            in artikel 8 BNN: gebrek aan voldoende zittingscapaciteit. Hieronder valt ook een gebrek aan
            <em>gespecialiseerde</em> zittingscapaciteit, dat thans nog in genoemd artikel 8 als afzonderlijk begrip is gedefinieerd.
            Anders dan de NVvR acht de regering dit een helder criterium, temeer nu het criterium «gebrek aan voldoende zittingscapaciteit»
            reeds is te vinden in het BNN. In de artikelsgewijze toelichting op het nieuwe artikel 46a wordt nader op dit criterium
            ingegaan. </p>
          <p>Een zelfde regeling wordt voorgesteld ten aanzien van de zaaksbehandeling door de gerechtshoven, zij het dat daar vanzelfsprekend
            geen territoriale beperkingen zijn aangebracht (zie voorgesteld artikel 62a Wet RO).</p>
          <p>Op een aantal punten verschilt de nu voorgestelde voorziening echter van die welke thans in opgenomen in het BNN. Uit
            legislatief oogpunt is een belangrijk verschil dat de mogelijkheid tot het overdragen van zaken uitdrukkelijk in de
            Wet RO zelf wordt vastgelegd en dus niet meer wordt geregeld bij algemene maatregel van bestuur.</p>
          <p>Een ander verschil is dat met het oog op slagvaardigheid en flexibiliteit in de nieuwe opzet het initiatief wordt gelegd
            bij de Raad voor de rechtspraak zelf, terwijl in het huidige stelsel aan een dergelijk besluit van de Raad steeds een
            formeel verzoek van het gerechtsbestuur ten grondslag moet liggen. Uiteraard neemt dit niet weg dat ook in het nieuwe
            stelsel aan een aanwijzing door de Raad voor de rechtspraak een verzoek vanuit de gerechten vooraf kan gaan. In de
            nieuwe opzet is verder de waarborg opgenomen dat de betrokken gerechtsbesturen door de Raad worden gehoord over het
            voornemen tot een aanwijzing.</p>
          <p>Een derde verschil is dat het door de Raad voor de rechtspraak aangewezen gerecht de behandeling van de zaak formeel
            overneemt en ook uitspraak doet, terwijl volgens het huidige systeem het bevoegde gerecht de zaak formeel op een andere
            locatie behandelt en uitspraak doet, ook al vindt de concrete behandeling van de zaak plaats met gebruikmaking van
            de zittingscapaciteit en binnen het rechtsgebied van een ander gerecht. In de nieuwe opzet is dus sprake van verwijzing
            naar een andere rechtbank of een ander gerechtshof, waardoor een transparanter systeem ontstaat. Voor de goede orde
            wordt erop gewezen dat de relatieve competentie niet wijzigt; de aanhangigmaking van een zaak zal dus steeds moeten
            plaatsvinden bij het «oorspronkelijke» gerecht.</p>
          <p>Een vierde verschil is dat met het oog op de toegankelijkheid en transparantie van de rechtspraak bij de eventuele verlegging
            van zaakstromen binnen rechtbanken is gekozen voor een ressortsgewijze benadering. In het kabinetsstandpunt is reeds
            het belang aangegeven van het beginsel dat rechtspraak in eerste aanleg plaatsvindt binnen de grenzen van het ressort.
            Het huidige stelsel, waarin artikel 8 BNN het mogelijk maakt de rechtspraak in eerste aanleg ook over te hevelen naar
            plaatsen buiten het ressort, heeft uit dat oogpunt niet langer de voorkeur. Wel blijft de mogelijkheid van het huidige
            artikel 41, achtste lid (zesde lid nieuw), Wet RO bestaan, op grond waarvan de Minister van Justitie na overleg met
            het bestuur van de rechtbank kan bepalen dat in een zaak de terechtzitting elders, zo nodig buiten het ressort, zal
            worden gehouden indien dit noodzakelijk is in verband met de veiligheid van personen. Om te voorkomen dat in andere
            uitzonderlijke situaties, waarin voor zittingen binnen de reguliere locaties redelijkerwijs geen mogelijkheden zijn,
            knelpunten ontstaan, wordt voorgesteld deze bevoegdheid van de minister uit te breiden met andere zwaarwegende omstandigheden
            (zie hierover nader onderdeel 3 van dit algemeen deel).</p>
          <p>In het kabinetsstandpunt is tenslotte vermeld dat de minister van Justitie de bevoegdheid krijgt om genoemde besluiten
            van de Raad voor de rechtspraak ongedaan te maken, zodat de minister zijn «stelselverantwoordelijkheid» kan waarmaken.
            Hierin is voorzien door een aanvulling van de vernietigingsbevoegdheid in artikel 106 Wet RO. Ook hier geldt uiteraard
            dat gebruikmaking van deze vernietigingsbevoegdheid als een ultimum remedium moet worden gezien.</p>
          <p>Met inachtneming van voornoemde verschillen is in de voorgestelde artikelen 46a en 62a Wet RO aansluiting gezocht bij
            tekst en inhoud van de artikelen 7 en 8 BNN. Het nieuwe stelsel, dat in de plaats moet komen van de genoemde artikelen
            uit het BNN, is echter overzichtelijker en met meer waarborgen omkleed. Met nadruk wordt opgemerkt dat het gaat om
            een tijdelijke voorziening. De voorziening in het BNN kent een maximumduur van drie jaar, eventueel te verlengen met
            nog eens drie jaar. Als gebruik wordt gemaakt van de verlengingsmogelijkheid, is dit een lange periode. De keuze hiervoor
            was in het Besluit nevenvestigings- en nevenzittingsplaatsen begrijpelijk, maar nu via dit wetsvoorstel uitdrukkelijk
            wordt voorzien in de mogelijkheid om op meer flexibele wijze de relatieve competentie te wijzigen (zie hierna), kan
            de verlengingstermijn korter worden. Voorgesteld wordt daarom de termijn van drie jaar te handhaven, maar de mogelijkheid
            van verlenging te beperken tot een jaar. Indien het gebrek aan zittingscapaciteit langer dan drie jaar duurt, is er
            immers sprake van een meer structureel probleem, waarvoor andere voorzieningen moeten worden getroffen.</p>
          <p>De meest structurele andere voorziening is dan uiteraard een wetswijziging waarmee wijzigingen worden aangebracht in
            de relatieve competentie. In het kabinetsstandpunt is echter aangegeven dat er behoefte is aan een tussenmodaliteit
            in de vorm van een wijziging van de relatieve competentie bij algemene maatregel van bestuur (amvb). Om deze amvb tot
            stand te brengen, kan zo nodig gebruik worden gemaakt van het extra jaar waarin de verlengingsmogelijkheid voorziet.</p>
          <p>Het spreekt vanzelf dat een dergelijke wijziging niet tot in lengte van dagen kan gelden. Om die reden is, op advies
            van de Raad van State, de geldingsduur van de amvb uitdrukkelijk aan een maximumduur gebonden, te weten twee jaar.
            Als in die twee jaar blijkt dat de relatieve competentie, zoals die is vastgelegd bij amvb, een permanent karakter
            moet krijgen, zal wetswijziging moeten worden geëntameerd. De route van een amvb is bedoeld om relatief snel en eenvoudig,
            onder volledige ministeriële verantwoordelijkheid, toch een wijziging van de relatieve competentie, zo nodig buiten
            de ressortsgrenzen, binnen de kaders van de wet tot stand te brengen. De mogelijkheid daartoe is in dit wetsvoorstel
            opgenomen in voorgestelde wijzigingen van de daarvoor in aanmerking komende procesrechtelijke wetten (Wetboek van Burgerlijke
            Rechtsvordering, Wetboek van Strafvordering, Algemene wet bestuursrecht en Algemene wet inzake rijksbelastingen) waar
            het de rechtspraak in eerste aanleg betreft en het nieuw voorgestelde artikel 62b Wet RO waar het de bevoegdheid in
            hoger beroep van de gerechtshoven betreft. Om tot uitdrukking te brengen dat dit middel bedoeld is voor die gevallen
            waarin het gebrek aan voldoende zittingscapaciteit een meer structureel karakter heeft, is hierbij als criterium opgenomen
            dat sprake moet zijn van een voortdurend gebrek aan voldoende zittingscapaciteit.</p>
          <p>De regering deelt niet de mening van de NVvR dat het middel van de amvb – door sturing op onder meer deskundigheden van
            rechters – kan raken aan rechterlijke onafhankelijkheid. De – tijdelijke – wijziging van de relatieve competentie bij
            amvb is een met kwaliteitswaarborgen omklede procedure, met name door advisering door de Raad van State. De amvb heeft
            vanzelfsprekend een algemeen karakter en heeft dus geen betrekking op individuele rechters. Anders dan de NVvR veronderstelt,
            is na een wijziging van de relatieve competentie bij amvb geen verwijzingsbeslissing van het normaliter bevoegde gerecht
            nodig. Zaken moeten rechtstreeks aangebracht bij het op grond van de amvb bevoegd geworden gerecht. De president van
            en de procureur bij de Hoge Raad hebben in hun advies aangegeven aanpassing van de relatieve competentie anders dan
            door wijziging van de betreffende wet niet wenselijk te achten. Naar hun oordeel is de voorgestelde «tussenmodaliteit»
            niet passend, omdat na drie of vier jaar een gebrek aan zittingscapaciteit niet meer als tijdelijk is aan te merken.
            Bovendien komt in hun visie de voorgestelde voorziening de toegankelijkheid van de rechtspraak niet ten goede, omdat
            men voor de relatieve competentie niet langer alleen op de tekst van de wet kan afgaan. In antwoord hierop merk ik
            op dat de voorgestelde voorziening naar mijn oordeel het stelsel juist inzichtelijker maakt. De huidige regeling in
            het BNN heeft het bezwaar dat een tamelijk langdurige wildgroei kan ontstaan in de verlegging van zaakstromen door
            het hele land, zonder dat sprake is van aanpassingen in de relatieve bevoegdheid. Illustratief is dat de huidige praktijk
            wel wordt aangeduid als een«carrousel». Het alternatief dat door de president en de procureur-generaal wordt genoemd
            – aanpassing van de regels over de relatieve competentie in de wet – is in veel gevallen een te grote, teveel tijd
            in beslag nemende en daardoor niet geëigende stap. Om dat bezwaar te ondervangen wordt een tussenmodaliteit voorgesteld
            in de vorm van aanpassing van de relatieve competentie bij amvb, die als gezegd een geldingsduur heeft van maximaal
            twee jaar.</p>
          <p>De Raad voor de rechtspraak onderschrijft in zijn advies over het conceptwetsvoorstel de hoofdregel dat bij de rechtspraak
            in eerste aanleg in beginsel niet buiten de ressortsgrenzen met zaken wordt «geschoven». Wel acht de Raad het wenselijk
            dat in uitzonderingsgevallen ook de ressortsgrenzen kunnen worden overschreden. Naar aanleiding hiervan kan worden
            opgemerkt dat daarin in incidentele gevallen kan worden voorzien door gebruikmaking van de in artikel 41, zesde lid
            (nieuw), op te nemen mogelijkheid voor de minister om in zwaarwegende omstandigheden te bepalen dat in een zaak de
            terechtzitting elders kan worden gehouden. In andere gevallen ligt het in de rede gebruik te maken van het middel van
            de amvb. Dit is bijvoorbeeld aangewezen in de door de Raad voor de rechtspraak gevallen waarin voorzienbaar is dat
            op de gerechten een groot aantal zaken afkomt waarin gelijksoortige vragen aan de orde zijn, zoals het door de Raad
            genoemde voorbeeld van de aandelenleasezaken. Bij amvb zal dan kunnen worden voorzien in een tijdelijke landelijke
            concentratie bij één gerecht.
          </p>
          <p class="tussenkop">
            <strong class="tussenkop_cur">
              <a id="IDAVGAR" name="IDAVGAR"></a>2.4 Werkzaamheden bij een ander gerecht (standplaatsverruiming)</strong>
          </p>
          <p>Een grotere mobiliteit en betere kansen voor loopbaanontwikkeling moeten worden gestimuleerd. Daarnaast moeten mogelijke
            beperkingen ten aanzien van een doelmatige inzet van rechterlijke ambtenaren worden weggenomen. Met het oog op deze
            doelstellingen had de evaluatiecommissie voorgesteld om te komen tot benoeming van rechterlijke ambtenaren bij de gezamenlijke
            gerechten van de rechtspraak. In het kabinetsstandpunt (§&nbsp;3.6) is aangegeven dat een dergelijke verbreding naar
            een benoeming op landelijk niveau niet noodzakelijk is en dat kon worden volstaan met verruiming tot standplaatsen
            bij de andere gerechten binnen het ressort waar de rechterlijk ambtenaar is benoemd. In dit verband kan erop worden
            gewezen dat de binnenkort in werking tredende wet die onder andere strekt tot flexibilisering van de rechtspositie
            van rechterlijke ambtenaren
            <a class="nootnum" href="#v9.1">1</a> al diverse voorzieningen bevat die mede invulling geven aan bovengenoemde doelstellingen. Zo bevat die wet enkele
            aanpassingen van de benoemingsprocedure, waarbij een onderscheid wordt gemaakt tussen enerzijds benoeming in een functie
            of rang en anderzijds de vaststelling van het gerecht waar het ambt wordt vervuld. De benoeming in een functie of rang
            vindt (in de meeste gevallen) plaats bij koninklijk besluit; de aanwijzing van het gerecht waar de functie zal worden
            vervuld, vindt plaats bij besluit van de Raad voor de rechtspraak.</p>
          <p>In het ter consultatie opgestelde conceptwetsvoorstel werd voorgesteld in een nieuw artikel 41a in de Wet rechtspositie
            rechterlijke ambtenaren (Wrra) een expliciete wettelijke grondslag te scheppen om rechterlijke ambtenaren die werkzaam
            zijn bij een rechtbank tijdelijk werkzaamheden te laten verrichten bij een andere rechtbank binnen het ressort. Deze
            voorziening zou dan het rechtspositionele complement vormen van de hiervoor besproken voorzieningen met betrekking
            tot rechterlijke samenwerking. Op deze wijze zou dan voor rechterlijke ambtenaren die werkzaam zijn bij een rechtbank
            in materieel opzicht een standplaatsverruiming tot het gehele ressort ontstaan, zonder dat complexe constructies nodig
            zijn met betrekking tot aanwijzing van een of meer andere functionele autoriteiten. Anders dan de NVvR zou ik deze
            voorziening niet willen kenschetsen als een bevoegdheid voor het gerechtsbestuur tot«overplaatsing» van rechterlijke
            ambtenaren. In de tekst was tot uitdrukking gebracht dat het zou moeten gaan om werkzaamheden die redelijkerwijs aan
            de rechterlijk ambtenaar kunnen worden opgedragen en voorts dat de duur van de werkzaamheden tijdelijk zou zijn. In
            haar advies over het conceptwetsvoorstel heeft de NVvR de voorgestelde voorziening «onaanvaardbaar» genoemd. Daarbij
            wees de NVvR op het risico dat deze voorziening op enig moment gebruikt zou kunnen om invloed uit te oefenen op de
            inhoud van rechtspraak en daarmee de rechterlijke onafhankelijkheid zou kunnen ondermijnen.
            <a class="nootnum" href="#v10.1">1</a> Hoewel de regering geen aanleiding ziet om deze vrees te delen, meent zij dat een dergelijke voorziening alleen
            dan zinvol is, als deze kan rekenen op een breed draagvlak. Daarom is de mogelijkheid van standplaatsverruiming niet
            in het definitieve wetsvoorstel opgenomen. Daarbij is ook van belang, zoals reeds in de conceptversie van de toelichting
            was aangegeven en ook door de NVvR is gememoreerd, dat van de bevoegdheid uiteindelijk in de praktijk maar weinig gebruik
            zou behoeven te worden gemaakt. In verreweg de meeste gevallen zal immers het verrichten van (specialistische) werkzaamheden
            bij een andere rechtbank op vrijwillige basis gebeuren.</p>
          <p class="tussenkop">
            <strong class="tussenkop_vet">
              <a id="IDAEHAR" name="IDAEHAR"></a>3. Hoofdplaatsen en nevenlocaties</strong>
          </p>
          <p>Als gezegd wordt in dit wetsvoorstel voorgesteld de Raad voor de rechtspraak de mogelijkheid te bieden om zelfstandig
            een locatiebeleid te voeren. Zoals in het kabinetsstandpunt is aangegeven (§&nbsp;3.3.1), blijft het daarbij wel de
            verantwoordelijkheid van de wetgever om de geografische toegankelijkheid van de rechtspraak te waarborgen. Deze verantwoordelijkheid
            wordt tot uitdrukking gebracht doordat in de Wet op de rechterlijke indeling (Wri) de arrondissementsgrenzen worden
            vastgesteld en de hoofdplaatsen worden aangewezen. Wat het bepalen van de arrondissementsgrenzen betreft, brengt dit
            wetsvoorstel dus geen verandering in de bestaande systematiek. Wel wordt voorgesteld om duidelijkheidshalve in de Wri
            de hoofdplaats van elk arrondissement aan te wijzen; dit is echter een louter wetstechnische aanpassing.</p>
          <p>Waar dit wetsvoorstel wezenlijk verandering in aanbrengt, is de wijze waarop nevenlocaties van de rechtbanken worden
            vastgesteld. Thans worden, op basis van artikel 41 Wet RO, nevenvestigings- en nevenzittingsplaatsen aangewezen in
            de Wet RO (bijlage bij de wet) en bij algemene maatregel van bestuur (BNN). Dit wetsvoorstel verschuift deze bevoegdheid
            naar de Raad voor de rechtspraak voor zover het de aanwijzing van nevenlocaties binnen het rechtsgebied van de rechtbank
            betreft. In het kabinetsstandpunt is aangegeven dat nevenlocaties een substantiële meerwaarde zullen moeten generen
            in de toegankelijkheid en de zichtbaarheid van de rechtspraak. Voor instandhouding of opening van nevenlocaties kan
            naar het oordeel van het kabinet reden zijn als daarvan een substantieel gebruik zal worden gemaakt, gelet op aspecten
            als bevolkingsdichtheid en niveau van bedrijvigheid. Ook de zichtbare «aanwezigheid» van rechtspraak als onderdeel
            van de rechtshandhaving en rechtspleging kan als zodanig een reden zijn om – eventueel voor een bepaalde periode of
            eenmalig – een nevenlocatie te openen. Omdat dit alles het beste kan worden beoordeeld door de rechtspraak zelf, is
            er alle reden om de Raad voor de rechtspraak op dit punt de nodige verantwoordelijkheden toe te kennen. Dat de Raad
            daarbij het belang van een goede geografische spreiding van rechtspraak scherp in het oog zal houden en op vitale plaatsen
            nevenlocaties in stand zal houden, mag daarbij als vanzelfsprekend worden verondersteld.</p>
          <p>Daarbij wordt gekozen voor een eenvoudiger systeem. Voorgesteld wordt het onderscheid tussen nevenvestigings- en nevenzittingsplaatsen
            te laten vervallen. In plaats daarvan wordt aan de Raad voor de rechtspraak de bevoegdheid toegekend om «nevenlocaties»
            aan te wijzen. Een en ander heeft zijn beslag gekregen in de voorgestelde wijzigingen van artikel 41 Wet RO. In andere
            bepalingen van de Wet RO zijn als uitvloeisel hiervan de termen «nevenvestigingsplaats» en «nevenzittingsplaats» vervangen
            door «nevenlocatie».</p>
          <p>In het kabinetsstandpunt is erop gewezen dat de aanwijzing van een nevenlocatie ook een eenmalig karakter kan hebben,
            bijvoorbeeld voor een bepaalde zaak. Om die reden wordt in het voorgestelde artikel 41, tweede lid, uitdrukkelijk bepaald
            dat de aanwijzing van nevenlocaties door de Raad voor de rechtspraak al dan niet voor een bepaalde periode kan plaatsvinden.</p>
          <p>In de nieuwe opzet vloeit uit artikel 19, eerste lid, Wet RO voort dat het stellen van regels voor de verdeling van zaken
            over de hoofdplaats en de door de Raad voor de rechtspraak aangewezen nevenlocaties wordt overgelaten aan het gerechtsbestuur,
            te regelen in het bestuursreglement. Nu is ook dit nog een aangelegenheid die bij algemene maatregel van bestuur wordt
            geregeld (huidig art. 41, tweede lid, derde volzin, Wet RO). Om die reden is evenmin behoefte meer aan een uitdrukkelijke
            bepaling dat het bestuur de zaken over de hoofdplaats en de nevenlocaties verdeelt met inachtneming van de daartoe
            gestelde regels (huidige art. 41, vierde lid, Wet RO). Verder wordt een vereenvoudiging voorgesteld in de wettelijke
            regeling voor het indienen en deponeren van stukken en zaken bij nevenlocaties van rechtbanken (art. 41, vijfde lid
            nieuw, Wet RO). Als hoofdregel wordt vastgelegd dat dit kan plaatsvinden bij de griffie in de plaats waar de zaak wordt
            behandeld, dus ook een nevenlocatie, tenzij het gerechtsbestuur anders heeft bepaald.</p>
          <p>Een zelfde soort vereenvoudiging wordt voorgesteld voor de regeling van openingstijden van griffies bij de rechtbanken
            en de gerechtshoven (art. 10 Wet RO). Ongewijzigd blijft het voorschrift dat in de hoofdplaats de griffie alle werkdagen
            gedurende ten minste zes uren per dag is geopend. Voor nevenlocaties geldt dat het gerechtsbestuur de openingstijden
            bepaalt. Naar aanleiding hiervan hebben de raden voor rechtsbijstand opgemerkt openingstijden van minimaal zes uur
            per dag te kort te vinden. Naar mijn oordeel kan deze afweging het beste op lokaal niveau worden gemaakt. Daarbij mag
            erop worden vertrouwd dat het gerechtsbestuur de toegankelijkheid van de rechtspraak ook op dit punt waarborgt.
          </p>
          <p>Op basis van het gewijzigde artikel 41 Wet RO zullen veel bepalingen uit het BNN komen te vervallen. Resterende bepalingen
            zullen worden opgenomen in een nieuw «Besluit nevenlocaties gerechten».</p>
          <p>In het kabinetsstandpunt is aangekondigd dat zal worden voorzien in een aanvullende bevoegdheid van de minister van Justitie.
            In het wetsvoorstel is dit op drieërlei wijze uitgewerkt. In de eerste plaats wordt voorgesteld om de nu al in artikel
            41, achtste lid, Wet RO opgenomen bevoegdheid van de minister om, indien dit noodzakelijk is in verband met de veiligheid
            van personen, te bepalen dat in een zaak de terechtzitting zal worden gehouden op een door hem aan te wijzen locatie
            in of buiten de hoofdplaats van het arrondissement of buiten het arrondissement, aan te vullen met de mogelijkheid
            deze bevoegdheid ook toe te passen in verband met andere zwaarwegende omstandigheden. Voor toepassing van deze bevoegdheid
            is vanzelfsprekend alleen reden in uitzonderlijke gevallen, waarin gebruikmaking van de hoofdlocatie of een van de
            door de Raad voor de rechtspraak aangewezen nevenlocaties niet toereikend is. In de tweede plaats wordt voorgesteld
            de in artikel 106 Wet RO aan de Kroon (op voordracht van de Minister van Justitie) toegekende bevoegdheid om bepaalde
            beslissingen van de Raad voor de rechtspraak te vernietigen, aan te vullen met een vernietigingsbevoegdheid ter zake
            van beslissingen van de Raad inzake het aanwijzen van nevenlocaties. In de derde plaats voorziet het wetsvoorstel als
            complement op de vernietigingsbevoegdheid via een aanvulling van artikel 93 Wet RO in de mogelijkheid voor de minister
            om bij «stilzitten» van de Raad een algemene of bijzondere aanwijzing te geven terzake van de bevoegdheid van de Raad
            om nevenlocaties aan te wijzen. Een algemene aanwijzing kan bijvoorbeeld inhouden dat er in een rechtsgebied een minimum
            aantal nevenlocaties moet zijn; een bijzondere aanwijzing zal kunnen inhouden dat er in een in de aanwijzing te bepalen
            plaats een nevenlocatie moet zijn. Voor gebruikmaking van zowel de vernietigings als de aanwijzingsbevoegdheid geldt
            het criterium dat sprake moet zijn van zwaarwegende omstandigheden die – met het oog op een goede toegankelijkheid
            van rechtspraak – ingrijpen noodzakelijk maken. Vanzelfsprekend is gebruikmaking van deze bevoegdheid ultimum remedium.
            Een dergelijke bevoegdheid is echter een noodzakelijk sluitstuk ter waarborging van de stelselverantwoordelijkheid
            van de minister van Justitie voor een goed toegankelijke rechtspraak.</p>
          <p>Al het voorgaande geldt ook voor de gerechtshoven. Volgens dit wetsvoorstel zal het door de Raad van de rechtspraak te
            voeren locatiebeleid dus tevens betrekking hebben op de aanwijzing van nevenlocaties van de gerechtshoven binnen het
            Hofressort (zie de voorgestelde wijzigingen van artikel 59 Wet RO).
          </p>
          <p>Mede gelet op de genoemde waarborgen waarmee het door de Raad voor de rechtspraak te voeren locatiebeleid is omgeven,
            acht de regering de voorgestelde wijziging verantwoord. De Raad voor de rechtspraak heeft in zijn advies over het conceptwetsvoorstel
            zijn instemming betuigd met de voorgestelde regeling. De raden voor rechtsbijstand hebben aangegeven dat op basis van
            het artikel de geografische bereikbaarheid binnen het arrondissement kan worden vergroot waar en wanneer dat nodig
            mocht blijken. De regering deelt niet de opvatting van de NVvR dat de voorgestelde wijzigingen van artikel 41 Wet RO
            te ruim zijn. De situatie waarbij de hoofdplaatsen van de gerechten bij wet zijn vastgesteld, blijft in dit wetsvoorstel
            ongewijzigd. Terecht merkt de NVvR op dat de opening en sluiting van nevenlocaties altijd gepaard moet gaan met rechtspositionele
            waarborgen voor de «professionals». Het wetsvoorstel brengt op dit punt geen verandering ten opzichte van de bestaande
            situatie, zodat om die reden op dit onderwerp niet uitdrukkelijk in de memorie van toelichting is ingegaan.</p>
          <p class="tussenkop">
            <strong class="tussenkop_vet">
              <a id="IDARHAR" name="IDARHAR"></a>4. Ressortelijke herindeling</strong>
          </p>
          <p>In het kabinetsstandpunt is een relatief beperkte ressortelijke herindeling aangekondigd, waardoor meer evenwicht ontstaat
            in de werklastverdeling tussen de hoven. Deze herindeling krijgt zijn beslag via de in dit wetsvoorstel voorgestelde
            wijziging van de Wet op de rechterlijke indeling. Zoals reeds gesteld in de inleiding van deze memorie van toelichting,
            brengt dit wetsvoorstel thans geen wijziging in de indeling van arrondissementen, in afwachting van beslissingen over
            de indeling van de «gerechtelijke kaart» van Nederland als zodanig. Een herindeling van de ressorten is echter urgent
            en wordt daarom reeds nu in dit wetsvoorstel opgenomen, waarbij overigens geldt dat de toekomstige herziening van de
            gerechtelijke kaart ook de rechtspraak op het niveau van de gerechtshoven zal omvatten. De herindeling heeft met name
            een vergroting van het ressort Leeuwarden en een verkleining van het ressort Amsterdam tot gevolg. In het kabinetsstandpunt
            was een ressortelijke herindeling aangekondigd die voorzag in het onderbrengen van de provincie Overijssel in het ressort
            Leeuwarden en van de provincie Flevoland in het ressort Arnhem. Omdat op dit moment geen wijzigingen worden aangebracht
            in de arrondissementale indeling, wordt nu vooralsnog voorgesteld om het arrondissement Zwolle-Lelystad onder te brengen
            in het ressort Leeuwarden. Aldus ontstaat het volgende voorlopige resultaat: </p>
          <table>
            <thead>
              <tr class="head-row1">
                <th rowspan="1" class="top">Ressort</th>
                <th rowspan="1" class="top">Huidige rechtsgebieden</th>
                <th rowspan="1" class="top">Voorgestelde rechtsgebieden
                </th>
              </tr>
            </thead>
            <tbody>
              <tr>
                <td rowspan="1" class="top">Amsterdam</td>
                <td rowspan="1" class="top">Alkmaar Amsterdam Haarlem Utrecht (= provincies Noord-Holland + Utrecht)</td>
                <td rowspan="1" class="top">Alkmaar Amsterdam Haarlem (= provincie Noord-Holland) </td>
              </tr>
              <tr>
                <td rowspan="1" class="top">Arnhem</td>
                <td rowspan="1" class="top">Almelo Arnhem Zutphen Zwolle-Lelystad (= provincies Flevoland + Gelderland + Overijssel)</td>
                <td rowspan="1" class="top">Arnhem Utrecht Zutphen (= provincies Gelderland + Utrecht) </td>
              </tr>
              <tr>
                <td rowspan="1" class="top">’s-Gravenhage</td>
                <td rowspan="1" class="top">Dordrecht ’s-Gravenhage Middelburg Rotterdam (= provincies Zeeland + Zuid-Holland)</td>
                <td rowspan="1" class="top">Dordrecht ’s-Gravenhage Rotterdam (= provincie Zuid-Holland) </td>
              </tr>
              <tr>
                <td rowspan="1" class="top">’s-Hertogenbosch</td>
                <td rowspan="1" class="top">Breda ’s-Hertogenbosch Maastricht Roermond (= provincies Limburg + Noord-Brabant)</td>
                <td rowspan="1" class="top">Breda ’s-Hertogenbosch Maastricht Middelburg Roermond (= provincies Limburg + Noord-Brabant + Zeeland) </td>
              </tr>
              <tr>
                <td rowspan="1" class="top">Leeuwarden</td>
                <td rowspan="1" class="top">Assen Groningen Leeuwardenq (= provincies Drenthe + Friesland + Groningen)</td>
                <td rowspan="1" class="top">Almelo Assen Groningen Leeuwarden Zwolle-Lelystad (= provincies Drente + Flevoland + Friesland + Groningen + Overijssel)</td>
              </tr>
            </tbody>
          </table>
          <p>De NVvR heeft in haar advies aangegeven in beginsel geen bezwaar te hebben tegen de hier voorgestelde ressortelijke herindeling.
            De redenen om het arrondissement Middelburg onder het ressort ’s-Hertogenbosch te voegen en Zwolle-Lelystad onder Leeuwarden
            zijn als gezegd gelegen in de noodzaak van een evenwichtige werklastverdeling tussen de hoven. Wat de behandeling van
            zaken door het gerechtshof Leeuwarden betreft, wordt opgemerkt dat reeds enkele jaren ingevolge een besluit van de
            Raad voor de rechtspraak op basis van artikel 7 BNN Leeuwarden is aangewezen als nevenzittingsplaats van het gerechtshof
            Arnhem voor de behandeling van strafzaken afkomstig van de rechtbank Zwolle-Lelystad.
            <a class="nootnum" href="#v13.1">1</a> Ingevolge een ander besluit van de Raad voor de rechtspraak worden in Arnhem als nevenzittingsplaats van het
            gerechtshof Amsterdam strafzaken afkomstig van de rechtbank Utrecht afgedaan.
            <a class="nootnum" href="#v13.2">2</a>
            Hetzelfde geldt voor de behandeling van appellen tegen vonnissen en beschikkingen in civiele zaken.
            <a class="nootnum"
              href="#v13.3">3</a> De ressortelijke herindeling van Amsterdam, Leeuwarden en Arnhem is dus feitelijk een formalisering van de huidige
            stand van zaken.</p>
          <p>Het College van procureurs-generaal heeft geadviseerd om, in het belang van een evenwichtige werklastverdeling, niet
            te wachten op de beslissingen over de gerechtelijke kaart en de provincie Flevoland nu al onder te brengen bij het
            ressort Arnhem. Dit zou resulteren in een twintigste arrondissement Flevoland, hetgeen niet past binnen de visie van
            de nieuwe gerechtelijke kaart. Wel is, in functie en perspectief van de herziening van de gerechtelijke kaart, een
            overgangsbepaling in het wetsvoorstel opgenomen, die gedurende drie jaar de mogelijkheid biedt voor de minister van
            Justitie om zo nodig zaakstromen op het terrein van het strafrecht te verleggen. Deze bepaling kan worden benut om
            de behandeling van «Flevolandse» appelzaken uit het arrondissement Zwolle–Lelystad tijdelijk, vooruitlopend op de herziening
            van de gerechtelijke kaart, feitelijk te laten plaatsvinden in Arnhem in plaats van Leeuwarden.</p>
          <p>De raden voor rechtsbijstand en de NOvA (die overigens anders dan een enkele plaatselijke Orde geen overwegend bezwaar
            heeft tegen de voorgestelde ressortsgrenswijziging) wijzen er in hun adviezen op dat bij de herindeling van de ressorten
            de geografische afstand in hogerberoepszaken en dus de reistijd voor rechtzoekenden en advocaten kan toenemen. Met
            name geldt dit naar hun oordeel voor de uitbreiding van het ressort Leeuwarden met het arrondissement Almelo. Hoewel
            soms de ressortelijke indeling juist leidt tot kortere reistijden (bijvoorbeeld Middelburg–’s-Hertogenbosch in plaats
            van Middelburg–’s-Gravenhage), kan inderdaad worden geconstateerd dat in sommige andere gevallen de reistijd tussen
            de hoofdplaats van het arrondissement en de hoofdplaats van het ressort toeneemt. Ik acht dit bezwaar overkomelijk,
            omdat de afstanden en daarmee de reistijden nog steeds relatief beperkt zijn.</p>
          <p class="tussenkop">
            <strong class="tussenkop_vet">
              <a id="IDAMMAR" name="IDAMMAR"></a>5. De kantonrechtspraak</strong>
          </p>
          <p class="tussenkop">
            <strong class="tussenkop_cur">
              <a id="IDAPMAR" name="IDAPMAR"></a>5.1 Algemeen</strong>
          </p>
          <p>Uit de evaluatie komt naar voren dat de kantonrechtspraak na de bestuurlijke onderbrenging bij de rechtbanken de pluspunten
            heeft weten te behouden. De kantonrechtspraak doet zaken op een snelle, professionele en toegankelijke wijze af en
            vormt – in de woorden van de evaluatiecommissie – «een zichtbare verbinding van de rechtspraak met de maatschappij».
            Twee elementen die wezenlijk zijn voor het laagdrempelige karakter van de kantonrechtspraak zijn de mogelijkheid om
            bij de kantonrechter zonder advocaat of rechtshulpverlener te procederen en de mogelijkheid om standpunten mondeling
            ter zitting uiteen te zetten. De evaluatiecommissie heeft erop gewezen dat kantonrechters ervaren rechters zijn, die
            zijn geselecteerd op hun vaardigheid in de omgang met mondeling procederende partijen die vaak zelf – zonder juridische
            bijstand – hun zaak bepleiten. Daarbij constateert de evaluatiecommissie dat de kantonrechtspraak zodanig is ingericht
            dat binnen korte termijn een groot aantal zaken afgedaan kan worden.</p>
          <p>De evaluatiecommissie is voorstander van een verruiming van de bevoegdheid van de kantonrechter, zodat de burger bij
            meer zaken kan profiteren van de pluspunten van de kantonrechtspraak. Een verruiming kan in de eerste plaats worden
            bewerkstelligd door het ophogen van de competentiegrens. De kantonrechter is nu bevoegd tot behandeling van vorderingen
            met een geldelijk belang tot €&nbsp;5&nbsp;000. Met dit wetsvoorstel wordt voorgesteld deze grens te leggen bij €&nbsp;25&nbsp;000.
            In de tweede plaats kunnen meer zaken als «aardzaak» onder de competentie van de kantonrechter worden gebracht. Met
            dit wetsvoorstel wordt voorgesteld consumentenkrediet (tot €&nbsp;40&nbsp;000) en consumentenkoop als aardzaken toe
            te voegen. Op beide verruimingen wordt hieronder nader ingegaan. Met deze maatregelen wordt de toegang tot het recht
            gediend, omdat het aantal zaken waarin de burger zonder verplichte inschakeling van een advocaat kan procederen wordt
            uitgebreid. Hiermee wordt de drempel om een procedure aan te spannen verlaagd en wordt tevens een belangrijke kostenbesparing
            voor de burger gerealiseerd.</p>
          <p>In het kabinetsstandpunt is melding gemaakt van het feit dat de Raad voor de rechtspraak advies heeft gevraagd aan een
            uit de rechterlijke macht voortkomende adviescommissie over eventuele verbreding van het werkterrein van de kantonrechtspraak
            en differentiatie van werkstromen (commissie-Hofhuis). Deze adviescommissie heeft inmiddels een rapport uitgebracht,
            dat door de Raad voor de rechtspraak is onderschreven.
            <a class="nootnum" href="#v14.1">1</a> Het rapport is door mij op 16&nbsp;juni 2008 aan de Tweede Kamer toegezonden en op 29&nbsp;januari 2009 in een
            algemeen overleg tussen de vaste Kamercommissie voor Justitie en mij besproken.
            <a class="nootnum" href="#v14.2">2</a> De commissie-Hofhuis heeft de volgende criteria opgesteld voor het onderbrengen van zaken onder het bereik van
            de kantonrechtspraak:
          </p>
          <p>• De totale kosten voor het voeren van een procedure moeten niet te hoog zijn.</p>
          <p>• De procedure moet binnen een korte termijn tot een einde komen. </p>
          <p>• De rechter moet voldoende deskundigheid hebben voor de afdoening van zaken.</p>
          <p>• De procespartijen moeten vóór het aanspannen van een procedure aan de hand van ondubbelzinnige criteria kunnen vaststellen
            welke rechter bevoegd is.</p>
          <p>Vanzelfsprekend moeten de voorgestelde verruimingen van de bevoegdheid van de kantonrechter, waarop hierna nog nader
            zal worden ingegaan, op zorgvuldige wijze worden ingevoerd. De commissie-Hofhuis heeft erop gewezen dat de voorgestelde
            verschuivingen enerzijds leiden tot een pakket met relatief veel complexe, tijdsintensieve zaken voor een geringer
            aantal civiele rechters inclusief hun juridische en andere medewerkers, met mogelijk negatieve gevolgen voor de afwisseling
            die nodig kan zijn voor een evenwichtig werkpakket. De voorgestelde maatregelen zullen leiden tot een ingrijpende herschikking
            van zaken tussen de sectoren kanton en civiel. Terecht wijst de commissie-Hofhuis ook op de gevolgen voor de opleidingstaken,
            die voor een groot deel zullen moeten worden overgeheveld van civiel naar kanton. Bij de implementatie zal met dergelijke
            effecten rekening moeten worden gehouden.</p>
          <p>Ook de NVvR, die zich in beginsel kan vinden in de hierboven beschreven voorstellen, heeft in haar advies gewezen op
            de ingrijpendheid van deze operatie. De regering is zich hiervan terdege bewust. Met waardering heb ik kennisgenomen
            van het bij het algemene advies van de NVvR gevoegde advies van de werkgroep kantonrechtspraak van de NVvR over de
            randvoorwaarden voor het slagen van deze operatie, dat vele nuttige elementen bevat. Het doet de mij genoegen dat de
            Raad voor de rechtspraak graag zijn instemming betuigt met de uitbreidingen van de bevoegdheid van de kantonrechter.
            Terecht benadrukt ook de Raad voor de rechtspraak het belang van een zorgvuldige implementatie. Het kabinet heeft er
            alle vertrouwen in dat de rechtspraak tot een zorgvuldige implementatie zal komen en dat daarbij acht zal worden geslagen
            op het door de werkgroep kantonrechtspraak van de NVvR opgestelde Advies kantonrechtspraak. Met waardering heeft het
            kabinet kennis genomen van het initiatief van het Landelijk Overleg Kantonsectorvoorzitters (LOK) en het landelijk
            Overleg Voorzitters Sector Civiel (LOVC) tot instelling van een interne commissie, die tot taak heeft de aan de competentieverruiming
            te stellen randvoorwaarden op te stellen en nader in te vullen. Daarmee is gehoor gegeven aan de daartoe strekkende
            aanbeveling van de commissie-Hofhuis. De Raad voor de rechtspraak heeft in zijn jaarplan voor 2009 aangegeven dat hij
            waar nodig flankerende landelijke voorzieningen zal treffen om de implementatie te faciliteren.
            <a class="nootnum" href="#v15.1">1</a>
            Naar verwachting zal een zorgvuldige invoering van de verruimingen van de bevoegdheid van de kantonrechter ertoe leiden dat
            de voorgestelde maatregelen op 1&nbsp;januari 2011 van kracht kunnen worden, zoals ook bepleit door de Raad voor de
            rechtspraak. Daarmee onderschrijf ik tevens het advies van de NVvR om de wettelijke regeling niet eerder dan op 1&nbsp;januari
            2011 te laten ingaan.
          </p>
          <p>De hiervoor genoemde interne commissie is inmiddels aan de slag gegaan om de gevolgen van de competentieverruiming nader
            te onderzoeken en aanbevelingen te doen. Dit betreft onder andere de gevolgen voor de middelenverdeling en de inzet
            van fte’s in de sectoren civiel en kanton, waarbij het uitgangspunt is dat het hier een budget-neutrale operatie betreft.
            Hiervoor zijn op basis van lokale en centrale gegevens prognoses gemaakt en doorgerekend. Bij deze berekeningen is
            uitgegaan van een viertal uitgangspunten:</p>
          <p>• De zaken die overgaan zijn zwaarder en bewerkelijker dan de gemiddelde kantonzaak en een kwalitatief goede behandeling
            van het nieuwe zaaksaanbod in de sector kanton kost daarom meer tijd.</p>
          <p>• Nieuwe rechters worden over het algemeen niet opgeleid bij de sector kanton en wel bij de sector civiel. Deze praktijk
            zal als gevolg van de competentiewijziging moeten worden aangepast doordat er te weinig voor opleiding geschikte zaken
            bij de sector civiel overblijven.</p>
          <p>• De afschaffing van de verplichte procesvertegenwoordiging vergroot de bewerkelijkheid van de zaken die overgaan.</p>
          <p>• Kantonrechters zijn ervaren rechters en dat moet zo blijven. Wil kantonrechtspraak ook na de verruiming van de competentie
            snel, toegankelijk en efficiënt blijven, dan dient de kantonrechter over ruime parate civielrechtelijke kennis alsmede
            over een aantal vaardigheden te beschikken die men eerder aantreft bij een ervaren rechter dan bij een rechter die
            aan het begin van zijn loopbaan in de rechtspraak staat.</p>
          <p>Als gevolg van de competentiewijziging zal van het totaal van alle handelszaken (inclusief rekestzaken en de behandeling
            van faillissementen) 21% verschuiven van handel naar kanton. Van de «gewone» handelszaken op tegenspraak waarin een
            uitspraak plaatsvond, verschuift ongeveer een derde (34%). Van de meer ingewikkelde zaken verschuift 28% en van de
            verstekzaken ongeveer driekwart (74%). Van de afdoeningen zonder uitspraak (zoals intrekkingen/royementen) zonder tussenvonnis
            zal ongeveer een vijfde (19%) kantonzaak worden. Van de kort gedingen verschuift slechts een klein deel, waardoor slechts
            2% van de «beslissingen president» naar kanton verschuiven. In totaal zal 7% van alle zaken binnen de huidige productgroep
            civiel verschuiven naar de productgroep kanton.</p>
          <p>Op basis van een aantal binnen de rechtspraak breed gedeelde aannames is een gemiddelde behandeltijd berekend voor de
            groep te verschuiven zaken. Vervolgens is dit doorgerekend naar de inzet van fte’s. In totaal is de indicatie dat het
            aantal rechters in de toekomstige sector civiel in brede zin als gevolg van de competentiewijziging zal moeten krimpen
            met ongeveer 13% van het aantal fte’s aan rechters in de huidige civiele sector. Voor het volume fte’s ondersteuning
            in de handelssector is dat 18%. Het aantal fte’s bij de sector civiel ingezet voor de behandeling van de categorie
            zaken aangeduid als «beslissingen president» zal slechts in geringe mate moeten afnemen; ongeveer 5%.</p>
          <p>De raden voor rechtsbijstand menen dat de voorgestelde verruimingen van de bevoegdheid van de kantonrechter een verbetering
            opleveren in die zin dat de rechter eenvoudiger kan worden geadieerd, uiteraard desgewenst met rechtskundige bijstand.
          </p>
          <p>De NOvA heeft zich als enige van de geconsulteerde instanties niet in positieve zin uitgesproken over de verhoging van
            de competentiegrens van de kantonrechter en heeft verzocht het voorstel te heroverwegen althans nader te staven. Aan
            de NOvA kan worden toegegeven dat de grens van €&nbsp;25&nbsp;000 in zekere zin arbitrair is, zoals dat echter geldt
            voor elke grens, dus ook de vaststelling indertijd van de huidige grens van €&nbsp;5&nbsp;000. Als gezegd is het grensbedrag
            van €&nbsp;25&nbsp;000 voorgesteld door de evaluatiecommissie en door de commissie-Hofhuis. Daarbij heeft laatstgenoemde
            commissie aangegeven dat niet goed is te bepalen waar het omslagpunt precies ligt, maar een voorkeur te hebben voor
            de grens van €&nbsp;25&nbsp;000. De evaluatiecommissie is onder andere gekomen tot het bedrag van €&nbsp;25&nbsp;000
            door te kijken naar de bedragen die zijn gemoeid met de consumentenkoop.
            <a class="nootnum" href="#v16.1">1</a> Anders dan de NOvA lijkt te veronderstellen, is de verruiming van de competentie van de kantonrechter niet uitsluitend
            ingegeven door de wens om burgers in meer zaken de mogelijkheid te geven zonder advocaat of rechtshulpverlener te procederen.
            Ook andere elementen die bijdragen aan het laagdrempelige karakter van de kantonrechtspraak, zoals de mogelijkheid
            ter zitting mondeling standpunten uiteen te zetten en meer in het algemeen de attitude van kantonrechters zijn van
            belang. Ik deel niet de vrees dat de voorgestelde verruiming zal leiden tot verlies van kwaliteit van het recht, bijvoorbeeld
            doordat er vaker wordt geprocedeerd in gevallen waarin nu veelal een schikking wordt bereikt, omdat de «zeefwerking»
            van de advocatuur vervalt. Op verschillende vlakken heeft het voorkomen van onnodige rechterlijke procedures de aandacht
            van het kabinet. Ik wijs onder andere op de diverse initiatieven rond alternatieve geschillenbeslechting en mediation.
            Zoals vermeld in de op 24&nbsp;oktober 2008 aan de Tweede Kamer toegezonden kabinetsreactie op het rapport van de Regiegroep
            Programma Duurzame en Toegankelijke Rechtsbijstand, blijkt uit de Monitor rechtsbijstand 2006 dat circa 85% van de
            aan de juridische loketten voorgelegde rechtsvragen zonder doorverwijzing naar een advocaat wordt afgehandeld.
            <a class="nootnum"
              href="#v17.1">1</a> Het Juridisch Loket vervult een belangrijke rol bij het voorkomen dat geschillen onnodig de rechterlijke procedure
            ingaan. Daarbij is niet onbelangrijk dat juridische loketten, anders dan advocaten, geen direct belang hebben bij de
            uitkomst van een advies, te weten het al dan niet verrichten van proceshandelingen. Om die reden wordt de functie van
            juridische loketten op verschillende wijzen gestimuleerd.
            <a class="nootnum" href="#v17.2">2</a> De verwachting is dat de juridische loketten ook juist bij de verruiming van de mogelijkheden om bij de kantonrechter
            te procederen een belangrijke rol kunnen vervullen om onnodige procedures bij de kantonrechter te voorkomen.</p>
          <p>De competentiegrensverhoging dient de belangen van de rechtszoekende ook door het bieden van meer vrijheid in de keuze
            voor het soort rechtsbijstandverlener dat wordt ingeschakeld. In het evaluatierapport over de verhoging van de competentiegrens
            van de kantonrechter van 5&nbsp;000 naar 10&nbsp;000 gulden in 1999
            <a class="nootnum" href="#v17.3">3</a> constateren de onderzoekers dat partijen na de verhoging andere juridische dienstverleners dan advocaten zijn
            gaan inschakelen en dat gedaagden – die vroeger verstek lieten gaan – op grote schaal zonder rechtsbijstand zijn gaan
            procederen. Het blijkt dus dat de rechtzoekende daadwerkelijk een zelfstandige belangenafweging maakt en het inschakelen
            van juridische dienstverlening daarop afstemt. Het gevolg daarvan is dat kosten voor de rechtzoekende dalen.Van belang
            hierbij is de in het advies van de commissie-Hofhuis opgenomen overweging dat het aanbod van rechtshulpverleners buiten
            de traditionele advocatuur de laatste jaren is toegenomen. Als voorbeeld noemt de commissie het toegenomen aantal particuliere
            rechtsbijstandsverzekeringen en de verbreding van het pakket rechtshulp bij bijvoorbeeld de vakbonden. Deze verzekeraars
            en vakorganisaties hebben in toenemende mate ook advocaten in dienst en zij hebben aan de rechtspraak aangegeven hun
            aanbod te zullen aanpassen aan de situatie die ontstaat na de verhoging van de competentiegrens.</p>
          <p>De verruiming van de competentie van de kantonrechter heeft tot gevolg dat er meer dynamiek ontstaat op de markt waarop
            de juridische hulpverlening zich beweegt. Zoals al eerder aangegeven heeft de competentiegrensverhoging naar 10&nbsp;000
            gulden in 1999 tot gevolg gehad dat partijen ook andere juridische dienstverleners dan advocaten zijn gaan inschakelen.
            Daarbij wordt in 71% van de gevallen door eisers gekozen voor een gerechtsdeurwaarder en in 16% voor een advocaat.
            Op basis van deze gegevens is de verwachting dat een soortgelijk effect ook bij de verdere verruiming van de competentie
            zal optreden. Dit zal betekenen dat de advocatuur te maken krijgt met meer concurrentie. Zo zal het marktaandeel van
            de gerechtsdeurwaarders verder worden uitgebreid en zal deze beroepsgroep zich naar verwachting verder specialiseren
            op het terrein van de procesvertegenwoordiging. Ook zullen bijvoorbeeld rechtsbijstandsverzekeraars en vakbonden een
            grotere rol gaan spelen bij de verlening van rechtsbijstand in kantonzaken. Met de verruiming van de competentie wordt
            dus een grotere diversiteit van het aanbod van rechtshulp bereikt. Dit sluit aan bij de wens om de keuzevrijheid van
            de rechtzoekende te vergroten en doet tevens recht aan de verdergaande differentiatie van de benodigde kennis in de
            rechtszaal. De kwaliteit van de juridische dienstverlening door de bij de rechtspraak betrokken beroepsgroepen heeft
            daarbij voortdurend mijn aandacht. Zo wordt het wettelijk toezicht op deurwaarders, notarissen en advocaten versterkt
            in de komende jaren versterkt en wordt tevens binnen de beroepsgroepen de toepassing van kwaliteitsinstrumenten als
            peer-review en kwaliteitsaudits, alsmede de verantwoording daarover, bevorderd.</p>
          <p>De keuzevrijheid van de rechtzoekende zal met de verhoging naar €&nbsp;25&nbsp;000 ook in het hogere segment substantieel
            wordt vergroot. Daarbij is de verwachting dat, gelet op het grotere belang van de zaken in dat segment, het aantal
            mensen dat afziet van de inschakeling van een advocaat of een andere rechtshulpverlener minder is dan bij de vorige
            verhoging.</p>
          <p>Meer keuzevrijheid betekent – wellicht ten overvloede – dat het de rechtzoekende nog steeds vrij staat om een advocaat
            in te schakelen. Tevens worden de criteria om in zo’n geval in aanmerking te komen voor gesubsidieerde rechtsbijstand
            niet gewijzigd.</p>
          <p>De competentiegrensverhoging, in combinatie met de gelijktijdige afschaffing van de verplichting om een kantonsector
            in stand te houden (zie onderdeel 5.4 van dit algemeen deel), maakt tevens verdergaande differentiatie in de zaaksafhandeling
            mogelijk. Hiermee wordt bedoeld dat zaken met een klein financieel belang of geringe complexiteit snel en eenvoudig
            kunnen worden afgehandeld, terwijl bij ingewikkelde zaken of zaken met een groot belang meer behoefte is aan diepgang
            en tijdsinvestering. De rechtzoekende is gebaat bij deze verruiming van mogelijkheden om rechtspraak op maat te bieden.</p>
          <p>Tot slot zal de rechtspraak, met in achtneming van zijn onpartijdige positie ten opzichte van partijen, aan zelf-procederende
            partijen hulp bieden bij het voeren van procedures. De hulp die wordt geboden ligt in de sfeer van informatieverstrekking
            en voorzieningen voor het aanbrengen van zaken. Naast reeds lopende ontwikkelingen die zien op het digitaal aanbrengen
            en volgen van zaken, wijs ik in het bijzonder op de ontwikkeling van een nieuwe website die zich richt op deze doelgroep.
            Via deze website, die de situatie van de burger als uitgangspunt neemt, zullen burgers met hulp van een schrijfwijzer
            zelf bepaalde brieven kunnen opstellen in het kader van het voeren van een kantonprocedure.
          </p>
          <p>In zijn advies over het op 31&nbsp;oktober 2008 bij de Tweede Kamer ingediende wetsvoorstel Wet griffierechten burgerlijke
            zaken heeft de Raad van State gesteld het niet zonder meer logisch te achten dat ook ingevolge die nieuwe wet geen
            griffierecht wordt geheven voor het indienen van een verweerschrift bij de kantonrechter of de pachtkamer bij de rechtbank.
            <a
              class="nootnum" href="#v18.1">1</a> Dit omdat door die nieuwe wet de reguliere tarieven die in eerste aanleg bij de kantonrechter worden geheven
            van natuurlijke personen gemiddeld aanzienlijk worden verlaagd, voor arbeidsgeschillen de competentiegrens van €&nbsp;5&nbsp;000
            niet geldt en mede gezien het vaste tarief voor on- en minvermogenden. In het nader rapport is aangegeven dat de vrijstelling
            van griffierechten deel uitmaakt van een samenstel van maatregelen, waaronder ook vallen: het ontbreken van de verplichte
            procesvertegenwoordiging en de eenvoudige procedureregels – zoals de regeling dat mondeling verweer mogelijk is – waarin
            de kanton- en pachtrechtspraak zich onderscheidt van de algemene civiele rechtspraak en waarmee wordt beoogd ervoor
            te zorgen dat bij deze vorm van rechtspraak sprake is van een laagdrempelige procedure. Aangekondigd is dat in verband
            met het onderhavige wetsvoorstel opnieuw gekeken zal worden naar de wenselijkheid van deze specifieke regels in de
            kantonrechtspraak, in welk kader dan de genoemde vrijstelling van de heffing van griffierechten nader wordt bezien.
            Mede gelet op de uitkomsten van de evaluatie van de commissie-Deetman acht ik het van groot belang dat het laagdrempelige
            karakter van de procedure bij de kantonrechter behouden blijft. Om die reden worden geen wijzigingen voorgesteld in
            de specifieke regels van de kantonrechtspraak. Om dezelfde reden is in de in het onderhavige wetsvoorstel voorgestelde
            aanpassingen in de bijlage bij de (toekomstige) wet griffierechten burgerlijke zaken ook de genoemde vrijstelling van
            de heffing van griffierechten voor gedaagden gehandhaafd.</p>
          <p class="tussenkop">
            <strong class="tussenkop_cur">
              <a id="IDAQOAR" name="IDAQOAR"></a>5.2 Verhoging competentiegrens tot €&nbsp;25&nbsp;000</strong>
          </p>
          <p>De evaluatiecommissie heeft voorgesteld om de competentiegrens van de kantonrechter te verhogen van €&nbsp;5&nbsp;000
            tot €&nbsp;25&nbsp;000. Vanwege de gevolgen van een verhoging van de competentiegrens voor de interne organisatie van
            de rechtspraak – een verhoging tot €&nbsp;25&nbsp;000 zou een substantiële verschuiving van taken tussen sectoren betekenen
            – is in het kabinetsstandpunt voorzichtigheidshalve in eerste instantie uitgegaan van een kleinere verhoging, tot €&nbsp;10&nbsp;000.
            Een andere reden om niet in één keer tot een verhoging naar €&nbsp;25&nbsp;000 over te gaan, was gelegen in mogelijke
            nog onvoorziene effecten voor de advocatuur, gerechtsdeurwaarders en andere bij de rechtspraak betrokken beroepsgroepen.</p>
          <p>Een belangrijke ontwikkeling die zich nadien echter heeft voorgedaan, is het advies van de genoemde adviescommissie-Hofhuis
            om toch de aanbeveling van de evaluatiecommissie te volgen en dus in één keer te komen tot een verhoging van de competentiegrens
            tot €&nbsp;25&nbsp;000. Ook dit advies is door de Raad voor de rechtspraak onderschreven. Nu uit de rechterlijke macht
            het duidelijke signaal komt dat een dergelijke verhoging uitvoerbaar en werkbaar wordt geacht en daaraan de voorkeur
            wordt gegeven boven een stapsgewijze verhoging van de competentiegrens, wordt voorgesteld deze verhoging in één keer
            op te nemen in dit wetsvoorstel.</p>
          <p>Ik wijs er in dit verband ook op dat een verhoging in fases tot gevolg zou hebben dat de rechtspraak wordt geconfronteerd
            met enkele opeenvolgende wijzigingen die, hoewel de sprongen kleiner zullen zijn, steeds weer een aanpassing van de
            organisatie vergen. Zo’n reeks van aanpassingen zal voor de organisatie van de rechtspraak een grotere belasting betekenen
            dan een goed voorbereide «big bang». Daarbij komt dat de benodigde aanpassingen in de organisatie soepeler kunnen worden
            opgevangen nu op advies van de Adviescommissie verbreding kantonrechtspraak en differentiatie werkstromen is gekozen
            voor het gelijktijdig schrappen van de wettelijke verplichting tot het in stand houden van een afzonderlijke kantonsector
            (art. 47 Wet RO, hierna toegelicht in onderdeel 5.4). Zodoende kunnen de gerechten de eigen organisatie aanpassen aan
            de verschuiving van taken en mensen van civiel naar kanton. De Raad voor de rechtspraak ondersteunt deze redenering
            en heeft aanvullend daarop verzocht om de regelingen in het wetsvoorstel ten aanzien van de kantonrechtspraak eerst
            per 1&nbsp;januari 2011 in werking te laten treden, zodat er voldoende tijd is voor een zorgvuldige implementatie.
            De overwegingen die zien op de organisatorische consequenties zullen in belangrijke mate ook gelden voor de bij de
            rechtspraak betrokken beroepsgroepen zoals de gerechtsdeurwaarders, de raden voor rechtsbijstand en de advocatuur.</p>
          <p>Ook de rechtzoekende is gebaat bij een eenmalige competentiewijziging. Bij een gefaseerde invoering zou de rechtzoekende
            immers worden geconfronteerd met een periode van opeenvolgende veranderingen met betrekking tot de gang naar de rechter.
            Dit is vanuit het oogpunt van rechtszekerheid en transparantie van het rechtsstelsel een onwenselijke situatie. Een
            eenmalige verandering waarbij de rechtzoekende duidelijk wordt voorgelicht over de gevolgen voor zijn persoonlijke
            situatie is om die reden meer in het belang van de rechtzoekende.</p>
          <p class="tussenkop">
            <strong class="tussenkop_cur">
              <a id="IDAXOAR" name="IDAXOAR"></a>5.3 Uitbreiding zaaksoorten</strong>
          </p>
          <p>Zoals aangekondigd in het kabinetsstandpunt (§&nbsp;3.3.2) wordt thans voorgesteld om de categorie consumentenkoop als
            aardzaak toe te voegen aan de competentie van de kantonrechter. Ook de commissie-Hofhuis heeft hiertoe geadviseerd.
            Dit heeft zijn beslag gekregen in de voorgestelde aanvulling van artikel 93, onderdeel c, van het Wetboek van Burgerlijke
            Rechtsvordering (Rv).
          </p>
          <p>De commissie-Hofhuis heeft daarnaast voorgesteld om zaken op grond van de Wet op het consumentenkrediet en arbeidszaken
            betreffende statutaire directeuren van naamloze en besloten vennootschappen onder het bereik van de kantonrechtspraak
            te brengen. De consumentenkredietzaken (tot een bedrag van €&nbsp;40&nbsp;000) worden daarom in dit wetsvoorstel eveneens
            aan artikel 93, onderdeel c, Rv toegevoegd. Dit geldt echter niet voor de andere genoemde categorie, de arbeidszaken
            betreffende statutaire directeuren van naamloze en besloten vennootschappen onder de competentie van de kantonrechter
            te brengen. Dit houdt verband met het op 6&nbsp;november 2008 bij de Tweede Kamer ingediende wetsvoorstel tot wijziging
            van Boek 2 van het Burgerlijk Wetboek in verband met de aanpassing van regels over bestuur en toezicht in naamloze
            en besloten vennootschappen.
            <a class="nootnum" href="#v20.1">1</a> In het kader van dat wetsvoorstel komt ook de overeenkomst van de vennootschap met een statutair bestuurder aan
            de orde. Doorgaans wordt die meer persoonsgebonden overeenkomst met een bestuurder gekarakteriseerd als een arbeidsovereenkomst,
            zij het één met een bijzondere regeling rond beëindiging. Zoals aangegeven in de memorie van toelichting bij voornoemd
            wetsvoorstel, wil ik nog nader bespreken of de overeenkomst van de vennootschap met een statutair bestuurder tevens
            een arbeidsrechtelijke relatie met de vennootschap moet blijven inhouden.
            <a class="nootnum" href="#v20.2">2</a>
            Gezien het feit dat deze discussie momenteel speelt naar aanleiding van het voornoemd wetsvoorstel, acht ik het niet opportuun
            om in het onderhavige wetsvoorstel over te gaan tot het aanwijzen van de kantonrechter als bevoegde rechter voor de
            behandeling van zaken betreffende arbeidsovereenkomsten van statutaire directeuren van naamloze en besloten vennootschappen.</p>
          <p>De Commissie voor consumentenaangelegenheden van de SER had voorgesteld om «consumentenaangelegenheden» onder de bevoegdheid
            van de kantonrechter te brengen.
            <a class="nootnum" href="#v20.3">3</a> Deze categorie voldoet echter niet aan het criterium dat daarmee ondubbelzinnig kan worden vastgesteld welke
            rechter bevoegd is.</p>
          <p class="tussenkop">
            <strong class="tussenkop_cur">
              <a id="IDALPAR" name="IDALPAR"></a>5.4 Afschaffing verplichte sector kanton</strong>
          </p>
          <p>Door de evaluatiecommissie was de aanbeveling gedaan om drie jaar na de verbreding van het takenpakket van de kantonrechter
            de wettelijke verplichting voor rechtbanken om een afzonderlijke sector kanton te hebben (art. 47 Wet RO) af te schaffen.
            De evaluatiecommissie zag het verbreden van het werkterrein van de kantonrechtspraak en het afschaffen van genoemde
            wettelijke verplichting uitdrukkelijk als onderdeel van één en hetzelfde pakket. In het kabinetsstandpunt (§&nbsp;3.5)
            is deze aanbeveling onderschreven en heeft het kabinet aangekondigd daartoe met een voorstel te komen. Nadien is eveneens
            door de commissie-Hofhuis de – door de Raad voor de rechtspraak onderschreven – aanbeveling gedaan om artikel 47 Wet
            RO te schrappen. Anders dan de evaluatiecommissie, gaat de adviescommissie uit van gelijktijdige verhoging van de competentiegrens
            en schrapping van artikel 47 Wet RO.</p>
          <p>Het advies van de commissie-Hofhuis heeft de regering tot de conclusie gebracht dat het niet nodig is om met de afschaffing
            van de wettelijke verplichting inzake de sector kanton te wachten tot ervaring is opgedaan met de verhoogde competentiegrens.
            Het is voor de rechtbankbesturen het meest werkbaar indien beide maatregelen gelijktijdig ingaan. In dit wetsvoorstel
            is de schrapping van het huidige artikel 47 Wet RO opgenomen, met de bedoeling dat deze gelijktijdig in werking treedt
            met de verhoging van de competentiegrens en de uitbreiding van zaaksoorten. Zoals de genoemde adviescommissie in haar
            advies heeft aangegeven, betekent de schrapping van het huidige artikel 47 Wet RO niet dat er iets verandert aan de
            wettelijk vastgelegde taakgarantie voor de kantonrechters die vóór 1&nbsp;januari 2002 in die functie werkzaam waren.
            Artikel IX, eerste lid, van de Wet organisatie en bestuur gerechten blijft onverkort van kracht.</p>
          <p>Met nadruk wordt erop gewezen dat met de afschaffing van de van rechtswege ingestelde sector kanton niet de kantonrechtspraak
            als zodanig wordt afgeschaft. «Kantonzaken» blijven als categorie bestaan, evenals de aanduiding «kantonrechter», zoals
            onder andere blijkt uit de voorgestelde wijzigingen in de artikelen 47 en 48 Wet RO en 71 en 93 e.v. Rv. Uit artikel
            20, tweede lid, Wet RO volgt dat het rechtbankbestuur in de nieuwe opzet zelf zal kunnen bepalen aan welke sector(en)
            kantonzaken worden opgedragen. Ook de titel «kantonrechter» blijft gehandhaafd. Evenmin is het de bedoeling, zo hecht
            ik eraan naar aanleiding van het advies van de NVvR op te merken, dat de afschaffing van de van rechtswege ingestelde
            sector kanton leidt tot het al dan niet onbedoeld wegsaneren van herkenbare kantonrechtspraak. Integendeel, de voorgestelde
            competentieverruiming van de kantonrechter is juist mede ingegeven door de wens dat de burger bij meer zaken kan profiteren
            van de succesfactoren van de kantonrechtspraak, samen te vatten als het laagdrempelig karakter van deze vorm van rechtspraak.
            De kantonrechtspraak als herkenbare vorm van rechtspraak zal dan ook eerder in belang toe- dan afnemen.</p>
          <p>De afschaffing van de van rechtswege ingestelde sector kanton geeft de rechtbankbesturen meer armslag om een op het gerecht
            toegesneden organisatiestructuur te bepalen. Volgens het huidige artikel 20, eerste lid, Wet RO zijn er binnen elk
            gerecht ten hoogste vier sectoren. Daarnaast bepaalt het huidige artikel 47 Wet RO als gezegd dat elke rechtbank moet
            beschikken over een sector kanton. Niet alle rechtbankbesturen hebben het maximale aantal van vier sectoren ingesteld
            naast de sector kanton, maar bij enkele rechtbanken is dit wel het geval.
            <a class="nootnum" href="#v21.1">1</a> Omdat het niet de bedoeling is met de nu voorgestelde wetswijziging deze rechtbanken te dwingen de sector kanton
            of een andere sector op te heffen, wordt voorgesteld artikel 20, eerste lid, Wet RO zodanig te wijzigen dat het bestuur
            van de rechtbank voortaan de mogelijkheid heeft om maximaal vijf sectoren in te stellen. In een overgangsbepaling in
            dit wetsvoorstel (artikel XXII, tweede lid) is geregeld dat de op basis van het huidige artikel 47 Wet RO van rechtswege
            ingestelde sector kanton na de inwerkingtreding van dit wetsvoorstel wordt aangemerkt als een door het rechtbankbestuur
            overeenkomstig artikel 20, eerste lid, Wet RO ingestelde sector. Dit biedt aan het bestuur de mogelijkheid om vanaf
            het tijdstip van inwerkingtreding te kiezen voor het laten voortbestaan van de sector kanton (een uitdrukkelijke instelling
            is dan niet noodzakelijk) of om de sector kanton op te heffen en eventueel te vervangen door een andere sector.</p>
          <p>Uit het voorgaande volgt dat het verdwijnen van de van rechtswege ingestelde sector kanton geen gevolgen behoeft te hebben
            voor de omvang van de gerechtsbesturen. Door de maximering van het aantal sectoren bij de rechtbank op vijf blijft
            het mogelijk om naast de sectoren kanton, bestuursrecht, civiel recht en strafrecht tevens een sector familierecht
            of vreemdelingenrecht in te stellen. Dit was een wens die destijds door de opdrachtgevende vergadering van het Programma
            Versterking Rechterlijke Organisatie (PVRO) werd geuit en waaraan de wetgever gehoor heeft willen geven (Kamerstukken
            II 1999/2000, 27&nbsp;181, nr. 3, blz. 19).</p>
          <p class="tussenkop">
            <strong class="tussenkop_cur">
              <a id="IDAYPAR" name="IDAYPAR"></a>5.5 Meervoudige kantonrechtspraak</strong>
          </p>
          <p>In dit wetsvoorstel wordt tevens uitvoering gegeven aan de aanbeveling van de commissie-Hofhuis om over de gehele linie-
            dus niet alleen in de in artikel 98 Rv. genoemde gevallen – een verwijzing door de kantonrechter (als alleensprekende
            rechter) naar een meervoudige kamer van kantonrechters mogelijk te maken. Het nieuw voorgestelde artikel 47 Wet RO
            voorziet uitdrukkelijk in de mogelijkheid dat kantonzaken meervoudig worden behandeld. De beperkte verwijzingsmogelijkheid
            in artikel 98 Rv. wordt geschrapt. In plaats daarvan komt de algemene regel van artikel 15, eerste lid, Rv. te gelden.
            Deze houdt in dat zaken bij de rechtbank in beginsel enkelvoudig worden behandeld en beslist, maar dat verwijzing naar
            een meervoudige kamer kan plaatsvinden als de zaak naar het oordeel van de enkelvoudige kamer ongeschikt is voor behandeling
            en beslissing door één rechter. Van deze mogelijkheid kan bijvoorbeeld gebruik worden gemaakt als de zaak bij nader
            inzien te ingewikkeld is voor een enkelvoudige behandeling. De zaak zelf verandert door verwijzing niet van karakter.
            Het blijft een kantonzaak, waarop dus de regels van de kantonprocedure (geen verplichte rechtsbijstand en mogelijkheid
            van mondelinge uiteenzetting standpunten ter zitting) van toepassing zijn.</p>
          <p>Ook de rechters die zitting hebben in een meervoudige kamer voor kantonzaken, dragen de benaming (plaatsvervangend) kantonrechter
            (zie voorgesteld artikel 47, tweede lid, Wet RO).</p>
          <p class="tussenkop">
            <strong class="tussenkop_vet">
              <a id="IDA3PAR" name="IDA3PAR"></a>6. Samenstelling gerechtsbesturen</strong>
          </p>
          <p>Artikel 15, zevende lid, Wet RO maakt het onmogelijk om tegelijkertijd in het bestuur van twee gerechten zitting te hebben.
            Zoals in het kabinetsstandpunt is aangegeven (§&nbsp;3.5) is deze regel in de praktijk te star en bestaat er met name
            bij kleinere gerechten de wens om de directeur bedrijfsvoering (op grond van artikel 15, vierde lid, van rechtswege
            lid van het gerechtsbestuur) te kunnen delen met een ander gerecht. De Raad voor de rechtspraak had destijds de wens
            geuit ook voor andere leden van het gerechtsbestuur dubbellidmaatschappen mogelijk te maken. Het kabinet heeft hierop
            positief gereageerd, omdat personele unies de gerechten meer mogelijkheden bieden om de eigen organisatie doelmatig
            en effectief in te richten.</p>
          <p>Zoals in het kabinetsstandpunt is vermeld, mogen personele unies niet tot gevolg hebben dat materieel sprake is van opheffing
            van een gerecht doordat gerechten volledig hetzelfde gerechtsbestuur hebben. Om die reden is in de voorgestelde wijziging
            van artikel 15, zevende lid, de onverenigbaarheid niet volledig geschrapt, maar wordt in de nieuwe opzet bepaald dat
            slechts een minderheid van de bestuursleden ook in een ander gerecht bestuurslid mag zijn. Verder ligt het in de rede
            dat de president (voorzitter van het gerechtsbestuur) altijd slechts lid is van één bestuur. De president is immers,
            zoals het in de memorie van toelichting bij het wetsvoorstel Wet organisatie en bestuur gerechten werd uitgedrukt,
            het «gezicht» naar buiten toe, hetgeen met name tot uitdrukking komt in artikel 27 Wet RO: «De president vertegenwoordigt
            het gerecht».
            <a class="nootnum" href="#v22.1">1</a>
            Deze incomptabiliteit blijft derhalve bestaan in de voorgestelde tekst van artikel 15, zevende lid. Wel is uit praktische
            overwegingen een uitzondering gemaakt voor gevallen waarin de president het voorzitterschap van een ander gerecht waarneemt,
            voor de duur van maximaal een jaar.</p>
          <p>In het door de Raad voor de rechtspraak uitgebrachte advies over het concept van dit wetsvoorstel heeft de Raad een versoepeling
            van bovengenoemde kwantitatieve en kwalitatieve beperkingen bepleit, omdat er behoefte kan bestaan om te experimenteren
            met een verdergaande personele unie en verdere ontwikkeling van de bestuurlijke organisatie. Zo’n verdergaande personele
            unie zou naar het oordeel van de Raad voor de rechtspraak ook goede diensten kunnen bewijzen in de overgangsfase naar
            een bestuurlijke opschaling van een of meer gerechten, zoals voorzien in de voorgenomen herziening van de gerechtelijke
            kaart. De regering heeft begrip voor deze wens, waartoe met name de situatie bij de rechtbanken Assen en Groningen
            aanleiding lijkt te geven. In de in onderdeel 1.3 van deze memorie genoemde brief van 19&nbsp;december 2008 over de
            herziening van de gerechtelijke kaart heb ik aangegeven de samenwerking tussen de gerechtsbesturen van Groningen en
            Assen als een eerste stap te zien in de richting van de gewenste bestuurlijke schaalvergroting. Een verdergaande personele
            unie tussen de gerechtsbesturen deze rechtbanken zal een positief effect kunnen hebben op de organisatie en werkwijze
            van deze gerechten. Daarom wordt voorgesteld tijdelijk de mogelijkheid te openen bij algemene maatregel van bestuur
            specifieke gerechten aan te wijzen waarop bovengenoemde beperkingen niet van toepassing zijn en die derhalve ook een
            president of meer dan de helft van de bestuurders kunnen delen (zie het voorgestelde artikel XXI, eerste lid, van dit
            wetsvoorstel). Het zal duidelijk zijn dat deze voorziening voor uitzonderlijke situaties is bedoeld, waarin sprake
            is van een specifieke schaalgrootteproblematiek. De desbetreffende bepaling is van tijdelijke aard, want staat uitdrukkelijk
            in functie en perspectief van de herziening van de gerechtelijke kaart. Daarom zal de bepaling vervallen drie jaar
            na inwerkingtreding van dit wetsvoorstel.</p>
          <p>Een en ander betekent dat de regering niet volledig het advies van de NVvR heeft overgenomen om juist de huidige incomptabiliteit
            volledige handhaven en dus geen wijzigingen aan te brengen in artikel 15, zevende lid. De NVvR onderkent wel het (schaalgrootte)probleem
            dat aan de voorgestelde wijziging ten grondslag ligt, maar vindt personele unies toch niet wenselijk «omdat het van
            belang is dat bestuurders loyaal zijn aan «hun» gerecht». Naar het oordeel van de regering zijn capabele bestuurders
            zeer wel in staat de onderscheiden belangen te behartigen van verschillende gerechten. De NVvR erkent overigens dat
            er voor uitzonderlijke situaties als noodoplossing een specifieke regeling, dus niet via een algemene toekenning van
            bevoegdheden, getroffen moet kunnen worden. Een dergelijke specifieke voorziening, bedoeld voor uitzonderlijke situaties,
            meent de regering nu te hebben geboden in de vorm van de – tijdelijke – mogelijkheid om, indien daartoe de noodzaak
            bestaat, specifieke gerechten aan te wijzen die in verdergaande mate, zo nodig volledig, een personele unie kunnen
            vormen.</p>
          <p>Wat de samenstelling van het gerechtsbestuur betreft, wordt nog gewezen op het feit dat het binnen een enkel gerecht
            wel voorkomt dat het voorzitterschap van twee sectoren wordt bekleed door dezelfde persoon. Hoewel gelet op de wenselijk
            omvang van het gerechtsbestuur terughoudendheid moet worden betracht met het vormen van dergelijke personele unies,
            wordt opgemerkt dat de wet zich niet tegen een dergelijke personele unie verzet. Het kan dus voorkomen dat een lid
            van het gerechtsbestuur voorzitter is van meer sectoren.</p>
          <p>Met betrekking tot de samenstelling van het gerechtsbestuur heeft de Raad voor de rechtspraak in zijn advies nog een
            specifieke wens naar voren gebracht, die betrekking heeft op de benoemingsprocedure van gerechtsbestuurders bij een
            benoeming in een gerecht waarin zij voorheen niet al als rechter werkzaam waren. In dat geval ligt het naar het oordeel
            van de Raad voor de rechtspraak niet in de rede dat naast de in artikel 15, zesde lid, Wet RO voorgeschreven procedure
            voor het benoemen van gerechtsbestuurders ook nog de reguliere procedure van artikel 1e, derde lid, Wet rechtspositie
            rechterlijke ambtenaren (Wrra) wordt gevolgd, die voorschrijft dat de gerechtsvergadering het gerechtsbestuur kan adviseren
            over de door het gerechtsbestuur op te maken lijst van aanbeveling aan de regering, voor zover het kandidaten betreft
            die nog niet als rechterlijk ambtenaar met rechtspraak belast bij dat gerecht werkzaam zijn. Het feit dat het gaat
            om een bestuurdersbenoeming zou volgens de Raad moeten betekenen dat de inspraak uitsluitend moet lopen via de in artikel
            15, zesde lid, voorziene mogelijkheid voor de ondernemingsraad om een zienswijze over de bestuurdersbenoeming te uiten,
            waarvan het gerechtsbestuur de ondernemingsraad de Raad voor de rechtspraak op de hoogte moet stellen. Het voorstel
            van de Raad voor de rechtspraak, dat strekt tot het maken van een uitzondering op artikel 1e, derde lid, Wrra, lijkt
            te miskennen dat een benoeming als nieuwe rechter moet worden onderscheiden van een benoeming als bestuurder, waarvoor
            ook verschillende beoordelingsmaatstaven behoren te worden aangelegd. Het in artikel 1e, derde lid, Wrra neergelegde
            adviesrecht van de gerechtsvergadering heeft als reden dat de rechterlijke taakuitvoering met zich brengt dat door
            rechters vaak zeer nauw moet worden samengewerkt. Het feit dat een rechterlijk lid van een gerechtsbestuur nu eenmaal
            ook rechterlijke taken kan uitvoeren binnen het desbetreffende gerecht, maakt dit adviesrecht gerechtvaardigd. Overigens
            zij erop gewezen dat de gerechtsvergadering niet verplicht is een advies uit te brengen.</p>
          <p>Tenslotte wordt opgemerkt dat op advies van de Raad voor de rechtspraak wordt voorgesteld om de verplichting voor de
            Raad om ten behoeve van de benoeming van een gerechtbestuurder steeds een aanbeveling op te stellen van drie personen,
            te schrappen. In zijn advies heeft de Raad voor de rechtspraak aangegeven dat reeds thans niet altijd de in de wet
            voorgeschreven drievoudige aanbeveling kan worden opgemaakt, omdat de groep waaruit kandidaten kunnen worden geworven,
            beperkt is. Daarom wordt voorgesteld artikel 15, zesde lid, Wet RO op dit punt zodanig te wijzigen dat het aantal in
            de aanbeveling op te nemen personen aan de Raad wordt overgelaten.</p>
          <p class="tussenkop">
            <strong class="tussenkop_vet">
              <a id="IDAPQAR" name="IDAPQAR"></a>7. Raad voor de rechtspraak</strong>
          </p>
          <p class="tussenkop">
            <strong class="tussenkop_cur">
              <a id="IDASQAR" name="IDASQAR"></a>7.1 Omvang van de Raad voor de rechtspraak</strong>
          </p>
          <p>Een wezenlijk bestanddeel van de modernisering van de rechterlijke organisatie was de instelling van de Raad voor de
            rechtspraak. De evaluatiecommissie heeft vastgesteld dat, afgezien van relatief geringe aanloopproblemen, de instelling
            van de Raad een succes is gebleken. De Raad voor de rechtspraak heeft aantoonbaar bijgedragen aan de versterking van
            de onderlinge samenhang tussen de gerechten. In dit wetsvoorstel zijn diverse voorzieningen opgenomen die beogen de
            Raad te nog beter in staat te stellen invulling te geven aan zijn voorwaardenscheppende rol: het bevorderen dat de
            gerechten hun rechtsprekende taak goed kunnen vervullen. De regering deelt hierbij de opvatting van de evaluatiecommissie
            dat bureaucratisering moet worden vermeden. Ook de Raad voor de rechtspraak zelf is zich hiervan terdege bewust. De
            NVvR heeft in haar advies gesteld dat het wetsvoorstel zonder deugdelijke onderbouwing meer en wellicht te veel bevoegdheden
            bij de Raad voor de rechtspraak neerlegt. Naar het oordeel van de regering biedt dit wetsvoorstel een evenwichtig kader.
            De motivering voor de voorstellen is rechtstreeks te vinden in het rapport van de evaluatiecommissie en in het kabinetsstandpunt.
            Ten overvloede zij erop gewezen dat dit wetsvoorstel geen wijziging brengt in de toezichtsbevoegdheden van de minister
            ten opzichte van de Raad voor de rechtspraak zoals deze zijn vastgelegd in de artikelen 105 e.v. van de Wet RO.</p>
          <p>In het kabinetsstandpunt (§&nbsp;3.7.3) heeft het kabinet zich geschaard achter de opvatting van de evaluatiecommissie
            dat het aantal leden van de Raad voor de rechtspraak, dat nu in artikel 84, tweede lid, Wet RO is gefixeerd op vijf,
            teruggebracht kan worden naar een aantal van drie leden. Het aantal van vijf leden, destijds in de wet vastgelegd ingevolge
            het met algemene stemmen aangenomen amendement-Van Oven c.s.
            <a class="nootnum" href="#v24.1">1</a>, werd blijkens de toelichting op dat amendement destijds gezien als het minimum, gelet op de omvangrijke taken
            en bevoegdheden van de Raad, waaronder het financiële toezicht, het personeelsbeleid en automatisering. In het wetsvoorstel
            zoals het bij de Tweede Kamer was ingediend, was voorzien in een aantal van «drie of vijf leden».
            <a class="nootnum"
              href="#v24.2">2</a> Bij de parlementaire behandeling van de Wet Raad voor de rechtspraak is toegezegd dat het aantal leden van de
            Raad bij de evaluatie van de wet opnieuw bekeken zou kunnen worden. Inmiddels kan, nu de Raad voor de rechtspraak ruim
            zes jaar actief is, worden geconstateerd dat er behoefte is aan een meer flexibele regeling, omdat de intensiteit van
            de taken en bevoegdheden in de tijd kan variëren. Het kabinet wil daarbij, mede gelet op de voorgeschiedenis van artikel
            84, tweede lid, Wet RO, niet zover gaan als de evaluatiecommissie, maar stelt een flexibeler systeem voor, waarbij
            de Raad minimaal drie en maximaal vijf leden kan tellen. De NVvR heeft aangegeven zich hierin te kunnen vinden.</p>
          <p>Bij het gefixeerde aantal van vijf leden geldt ingevolge artikel 84, vierde lid, Wet RO thans dat de Raad drie rechterlijke
            en twee niet-rechterlijke leden moet tellen. Volgens het kabinetsstandpunt blijft deze verhouding ongewijzigd als gekozen
            wordt voor een aantal van vijf leden. Bij een keuze voor drie leden zullen er twee rechterlijke leden en één niet-rechterlijk
            lid moeten zijn. Bij een keuze voor vier leden zullen er twee rechterlijke en twee niet-rechterlijke leden moeten zijn.
            Verder blijft gelden dat een van de rechterlijke leden de voorzitter is (art. 84, vijfde lid, Wet RO) en dat bij het
            staken der stemmen de stem van de voorzitter de doorslag geeft (art. 87, derde lid, Wet RO).</p>
          <p>Volgens het kabinetsstandpunt zal het initiatief voor de voordracht en de benoeming van de leden van de Raad bij de minister
            van Justitie behoren te blijven en zal dit dan ook moeten gelden voor het bepalen van het aantal leden van de Raad.
            Voorgesteld wordt daarom het aantal leden van de Raad (in de nieuwe constellatie dus drie, vier of vijf leden) vast
            te stellen bij algemene maatregel van bestuur. De keuze voor vaststelling bij algemene maatregel van bestuur sluit
            aan bij de wijze waarop het aantal leden van het College van procureurs-generaal wordt bepaald (art. 130, derde lid,
            Wet RO: eveneens drie, vier of vijf) en ook bij de oorspronkelijke regeling zoals die was opgenomen in het destijds
            bij de Tweede Kamer ingediende wetsvoorstel (art. 2.6.1.1, tweede lid, Wet RO). Op die wijze wordt ook in de wetgeving
            duidelijkheid verschaft omtrent de omvang van de Raad en de procedure waarlangs het aantal leden wordt bepaald. Uit
            de verantwoordelijkheid van de minister van Justitie voor de Wet RO vloeit voort dat de algemene maatregel van bestuur
            waarbij het aantal leden wordt vastgesteld, door de minister van Justitie wordt voorgedragen. Het spreekt vanzelf dat
            over de vaststelling van het aantal leden nauw overleg zal plaatsvinden tussen de minister en de Raad voor de rechtspraak.
            Ongewijzigd blijft de procedure van artikel 85 Wet RO, die kort gezegd inhoudt dat voorafgaand aan deze voordracht
            door de minister in overeenstemming met de Raad voor de rechtspraak een kandidatenlijst van zes personen wordt opgemaakt,
            waarna uit deze kandidatenlijst een lijst van aanbeveling van drie personen wordt opgemaakt door een commissie, bestaande
            uit een president van een gerecht, een vertegenwoordiger van de NVvR, een lid van het College van afgevaardigden, een
            directeur bedrijfsvoering en een ministeriële vertegenwoordiger. Ik heb kennisgenomen van de opvatting van de NVvR
            dat de benoeming van de rechtersleden in de Raad voor de rechtspraak een zaak van de rechtspraak zelf moet zijn. Een
            dergelijke wijziging van de benoemingsprocedure, waarvoor de evaluatie van de wet ook geen aanleiding geeft, wordt
            niet overwogen. Ik roep in herinnering dat overeenkomstig de voorstellen van de Adviescommissie toerusting en organisatie
            van de zittende magistratuur (commissie-Leemhuis) en het Deskundigenoordeel Raad voor de rechtspraak in de Wet RO is
            vastgelegd dat de benoeming van de leden van de Raad voor de rechtspraak een verantwoordelijkheid van de regering is.
            Uitdrukkelijk heeft de regering destijds afstand genomen van de gedachte om de benoeming te laten plaatsvinden op basis
            van een al dan niet dwingende voordracht van de voorzitters van de gerechten, omdat in dat geval het risico zou bestaan
            dat de leden van de Raad ten opzichte van de gerechten onvoldoende distantie in acht zullen nemen. Deze argumenten
            zijn nog steeds valide. Er is geen klemmende reden om wijzigingen aan te brengen in de hierboven beschreven wettelijke
            procedure. De destijds op basis van alle uitgebrachte adviezen tot stand gebrachte regeling voorziet in een grote mate
            van betrokkenheid van geledingen uit de rechtspraak en is in de memorie van toelichting bij het wetsvoorstel Wet Raad
            voor de rechtspraak gekenschetst als «een uitgebalanceerde regeling».
            <a class="nootnum" href="#v25.1">1</a>
          </p>
          <p>Het creëren van de mogelijkheid dat de Raad voor de rechtspraak ook uit drie of vier leden kan bestaan, noodzaakt voorts
            tot een wijziging van de regels inzake het quorum in artikel 87, eerste lid, Wet RO. Voor de situatie waarin de Raad
            drie leden heeft, wordt voorgesteld aan te sluiten bij de regeling in het wetsvoorstel organisatie en bestuur gerechten
            zoals dat indertijd bij de Tweede Kamer is ingediend en dat als gezegd uitging van een aantal van «drie of vijf leden».
            Hierin was vastgelegd dat bij een aantal van drie leden een quorum van twee leden zou gelden.
            <a class="nootnum" href="#v26.1">1</a> Als de Raad vier leden heeft, ligt het in de rede een quorum van drie leden te verlangen (de helft plus één).</p>
          <p
            class="tussenkop">
            <strong class="tussenkop_cur">
              <a id="IDANRAR" name="IDANRAR"></a>7.2 Advisering</strong>
          </p>
          <p>Tot de taak van de Raad voor de rechtspraak behoort ook het adviseren van de regering en de Staten-Generaal over wetgeving
            en beleid van het rijk op het terrein van de rechtspleging (art. 95 Wet RO). De Raad adviseert daarbij met name vanuit
            de invalshoek van de bedrijfsvoering door bijvoorbeeld de gevolgen voor de werklast van gerechten inzichtelijk te maken.
            In de omschrijving van de adviestaak ligt ook besloten dat de Raad kan adviseren over wetgeving waarvan de inhoud als
            zodanig geen betrekking heeft op de positie van de rechter, maar waarvan de uitvoering en handhaving gevolgen heeft
            voor het functioneren van de gerechten.
            <a class="nootnum" href="#v26.2">2</a>
          </p>
          <p>Daarnaast is er de adviestaak van de NVvR, die voortvloeit uit het feit dat de NVvR is vertegenwoordigd in de Sectorcommissie
            rechterlijke macht en de verplichting voor de minister van Justitie om te overleggen met deze commissie over algemene
            aangelegenheden met betrekking tot de rechtspleging indien een deelnemer aan het overleg dat verzoekt (art. 43, derde
            lid, jo. 50, tweede lid, Wrra). De NVvR heeft naast de rol van vakbond een belangrijke rol als beroepsorganisatie,
            en bundelt daarbij de ervaring en kennis van professionals binnen zowel het openbaar ministerie als de zittende magistratuur.
            Als beroepsorganisatie rekent de NVvR het mede tot haar taak de kwaliteit van de rechtspleging te bevorderen. In dit
            kader brengt de NVvR van oudsher vanuit een neutraal, professioneel standpunt adviezen uit, meestal op verzoek van
            de minister van Justitie en daarnaast met enige regelmaat op eigen initiatief. De uitgangspunten die de NVvR daarbij
            naar eigen zeggen hanteert, zijn de volgende:</p>
          <p>– advisering over algemeen verbindende voorschriften en te voeren beleid, welke de kwaliteit van de rechtspleging betreffen
            of anderszins de beroepsuitoefening van de rechterlijke macht raken;</p>
          <p>– beoordeling op juridisch-inhoudelijke kwaliteit, doelmatigheid en de gevolgen voor de rechterlijke macht in termen
            van uitvoerbaarheid en werklast.
          </p>
          <p>In de memorie van toelichting bij het wetsvoorstel Raad voor de rechtspraak is aangekondigd dat de verhouding tussen
            de adviestaak van de NVvR en die van de Raad voor de rechtspraak bij de evaluatie nader zou worden bezien. De evaluatiecommissie
            heeft erop gewezen dat een scherper onderscheid gemaakt zou kunnen worden naar advisering vanuit het bedrijfsvoeringsperspectief
            respectievelijk advisering vanuit het perspectief van de professionele beroepsbeoefenaar. In de praktijk is dit onderscheid
            echter niet steeds scherp te maken. In het kabinetsstandpunt is aangegeven dat het kabinet het van groot belang acht
            dat bij de voorbereiding van wetgeving rekening kan worden gehouden met alle aspecten die in de praktijk van de latere
            tenuitvoerlegging van wetgeving een rol zouden kunnen spelen. De praktijk van de afgelopen jaren laat zien dat de adviezen
            van de NVvR vaak een meerwaarde hebben en dat de adviezen van de Raad voor de rechtspraak en de NVvR geen doublure
            vormen. Dit wetsvoorstel bevat dan ook geen voorstellen om op dit punt wijzigingen aan te brengen. </p>
          <p class="tussenkop">
            <strong class="tussenkop_vet">
              <a id="IDAZRAR" name="IDAZRAR"></a>8. Klachtrecht</strong>
          </p>
          <p class="tussenkop">
            <strong class="tussenkop_cur">
              <a id="IDA2RAR" name="IDA2RAR"></a>8.1 Klachtrecht inzake gedragingen van rechterlijke ambtenaren met rechtspraak belast</strong>
          </p>
          <p>Klachten over gedragingen van rechterlijke ambtenaren met rechtspraak belast kunnen worden ingediend bij het gerecht
            waarbij de betrokken rechterlijk ambtenaar werkzaam is en bij de procureur-generaal bij de Hoge Raad.</p>
          <p>De eerste modaliteit – de zgn. interne klachtenregeling – is voor de rechtbanken en de gerechtshoven thans al geregeld
            in artikel 26 van de Wet RO en voor de Centrale Raad van Beroep en het College van Beroep voor het bedrijfsleven in
            artikel 3 van de Beroepswet onderscheidenlijk artikel 4 van de Wet bestuursrechtspraak bedrijfsorganisatie. Hetzelfde
            geldt overigens ook voor de overige bij deze gerechten werkzame ambtenaren.</p>
          <p>De tweede modaliteit – die als het extern klachtrecht pleegt te worden aangeduid – was tot 2002 geregeld in de artikelen
            14a e.v. van de Wet RO. Deze artikelen zijn bij gelegenheid van de inwerkingtreding van de Wet organisatie en bestuur
            gerechten uit de Wet RO geschrapt maar zijn bij wijze van overgangsrecht blijven gelden totdat zou worden voorzien
            in een definitieve regeling van het klachtrecht (artikel XIII Wet organisatie en bestuur gerechten).
            <a class="nootnum"
              href="#v27.1">1</a> Destijds bestond namelijk het voornemen het klachtrecht over gedragingen van rechterlijke ambtenaren met rechtspraak
            belast op te dragen aan een ombudsman. Een daartoe strekkend wetsvoorstel werd op 12&nbsp;juli 2005 bij de Raad van
            State voor advies aanhangig gemaakt. De Raad van State bracht hierover op 27&nbsp;oktober 2005 advies uit, waarin hij
            tot het oordeel kwam dat over het voorstel niet positief kon worden geadviseerd gelet op de spanning tussen de wijze
            waarop het voorstel vorm gaf aan de externe klachtbehandeling en de constitutioneel gewaarborgde onafhankelijkheid
            van de rechter. Inmiddels heeft de regering besloten dat het, gezien het negatieve advies van de Raad van State, de
            voorkeur verdient het klachtrecht over rechters niet op te dragen aan de Nationale ombudsman maar de thans geldende
            regeling te handhaven.
            <a class="nootnum" href="#v27.2">2</a>
            Het onderhavige wetsvoorstel voorziet erin dat de regeling weer expliciet in de Wet RO wordt opgenomen en waar nodig wordt
            verduidelijkt en verbeterd.</p>
          <p>De president van en de procureur-generaal bij de Hoge Raad en de NVvR hebben in hun advies over het onderhavige wetsvoorstel
            met instemming kennis genomen van het voorstel om het advies van de Raad van State in dezen te volgen. Naar het oordeel
            van de raden voor rechtsbijstand past de voorgestelde uitbreiding van de klachtenregeling in een moderne organisatiestructuur.
            De Nationale ombudsman wijst er in zijn advies op dat de Raad van State heeft aangegeven dat er spanning is tussen
            de grondwettelijk gewaarborgde onafhankelijkheid van de rechter en een onafhankelijke beoordeling door de Nationale
            ombudsman van de behoorlijkheid van het rechterlijk optreden, maar dat de Raad van State niet aangeeft dat het voorstel
            in strijd is met de Grondwet. Ook vreest de Nationale ombudsman dat de procedure bij de procureur-generaal bij de Hoge
            Raad en de Hoge Raad te formeel en te juridisch is. Dit advies heeft de regering geen aanleiding gegeven het in het
            nader rapport ingenomen standpunt te wijzigen.</p>
          <p>Het advies van de president van en de procureur-generaal bij de Hoge Raad, om de regeling van het extern klachtrecht
            met betrekking tot gedragingen van rechterlijke ambtenaren met rechtspraak belast van overeenkomstige toepassing te
            verklaren op gedragingen van de (eveneens voor het leven benoemde) rechterlijke ambtenaren werkzaam bij het parket
            bij de Hoge Raad, is overgenomen; zie artikel 120, vierde lid (nieuw), van de Wet RO. Voorts is, naar aanleiding van
            dit advies en in navolging van het bepaalde in artikel 26 en (het nieuwe) artikel 75, zesde lid, van de Wet RO, in
            een nieuw derde lid van artikel 120 van de Wet RO geregeld dat ook bij het parket bij de Hoge Raad een interne klachtenregeling
            komt te gelden. Voorts hebben de president en de procureur-generaal bij de Hoge Raad geadviseerd om ten aanzien van
            gedragingen van leden van (het parket bij) de Hoge Raad alleen het intern klachtrecht toepasselijk te laten zijn en
            de toepasselijkheid van de externe klachtenprocedure te beperken tot gevallen waarin de procureur-generaal op grond
            van het nieuwe artikel 13c ambtshalve een vordering bij de Hoge Raad instelt tot het doen van een onderzoek naar een
            gedraging. Daarbij merken zij op dat een tweevoudige klachtenbehandeling geen toegevoegde waarde heeft en niet strookt
            met de (bestuurlijke) verhouding tussen de president en de procureur-generaal bij de Hoge Raad. Dit advies is in dit
            wetsvoorstel niet overgenomen, ten eerste omdat het van belang is dat er ook met betrekking tot gedragingen van rechterlijke
            ambtenaren voor burgers wordt voorzien in een volwaardige klachtenprocedure, bestaande uit zowel een interne klachtenprocedure
            als de mogelijkheid van extern klachtrecht, en de wenselijkheid hiervan niet anders is ten aanzien van gedragingen
            van rechterlijke ambtenaren die werkzaam zijn bij de rechtbanken en de gerechtshoven als voor gedragingen van rechterlijke
            ambtenaren die werkzaam zijn bij (het parket bij) de Hoge Raad. Daarbij zij benadrukt dat voor gedragingen van leden
            van de Hoge Raad ook thans al wettelijk is voorzien in de regeling van extern klachtrecht. Ten tweede is van belang
            dat de Hoge Raad en het parket bij de Hoge Raad in de Wet RO uitdrukkelijk onderscheiden onderdelen van de rechterlijke
            organisatie zijn en het met het oog hierop alleen daarom al geenszins bezwaarlijk is dat de procureur-generaal bijvoorbeeld
            een klacht over een gedraging van een raadsheer in de Hoge Raad in behandeling neemt. Mede gelet op het naar verwachting
            incidentele karakter van klachten over gedragingen van bij (het parket van) de Hoge Raad werkzame rechterlijke ambtenaren
            behoeft het ook in organisatorische zin geen problemen op te leveren dat ook voor deze gedragingen zowel intern als
            extern klachtrecht toepasselijk is. In dit verband kan er bijvoorbeeld voor worden gekozen om met betrekking tot gedragingen
            van leden van het parket bij de Hoge Raad de interne klachtenbehandeling te laten geschieden door de plaatsvervangend
            procureur-generaal.</p>
          <p>Ten opzichte van het conceptwetsvoorstel zijn in de voorgestelde regeling naar aanleiding van de adviezen van de president
            van en de procureur-generaal bij de Hoge Raad, de Raad voor de rechtspraak en de NVvR diverse tekstuele verbeteringen
            aangebracht. Het advies van de Raad voor de rechtspraak om de artikelen 13a en 26 van de Wet RO aan te passen aan de
            tekst van de bestaande klachtenregelingen van de gerechten is daarbij niet overgenomen, aangezien de in genoemde artikelen
            geformuleerde uitzondering op de mogelijkheid om een klacht in te dienen (de klacht kan geen rechterlijke beslissing
            betreffen) al voldoende duidelijk maakt dat noch (de inhoud en motivering van) eindbeslissingen, noch de daaraan voorafgaande
            beslissingen onderwerp van een klacht kunnen zijn.
          </p>
          <p>Als gezegd kent de regeling van het klachtrecht inzake gedragingen van voor het leven benoemde rechterlijke ambtenaren
            derhalve twee componenten: de procedure bij het eigen gerecht of parket en de procedure bij de Hoge Raad. Het voorgestelde
            stelsel ziet er als volgt uit.</p>
          <p>Uitgangspunt is dat een klacht over een rechterlijk ambtenaar met rechtspraak belast wordt ingediend bij het betrokken
            gerecht. Zoals hierboven vermeld is dat reeds geregeld voor de rechtbanken, de gerechtshoven, de Centrale Raad van
            Beroep en het College van Beroep voor het bedrijfsleven. Dit wetsvoorstel breidt deze interne klachtmogelijkheid uit
            tot de Hoge Raad (artikel 75 Wet RO), de Raad voor de rechtspraak (artikel 96a Wet RO) en het parket bij de Hoge Raad
            (artikel 120 Wet RO). Op deze interne klachtregeling is afdeling 9.1.2 van de Algemene wet bestuursrecht van overeenkomstige
            toepassing. Artikel 26, vierde lid, Wet RO maakt duidelijk dat de klachtenregeling niet van toepassing is op gedragingen
            waartegen ingevolge een wettelijk geregelde voorziening een procedure bij een rechterlijke instantie openstaat of heeft
            opengestaan en ook niet indien de klacht een rechterlijke beslissing betreft. Het gesloten stelsel van rechtsmiddelen
            staat daaraan immers in de weg.</p>
          <p>Daarnaast staat de mogelijkheid een klacht over de wijze waarop een rechterlijk ambtenaar met rechtspraak belast zich
            in de uitoefening van zijn functie jegens klager heeft gedragen, in te dienen bij de procureur-generaal bij de Hoge
            Raad. Deze kan vervolgens bij de Hoge Raad een onderzoek naar de gedraging vorderen. Deze regeling wordt, als een nieuwe
            afdeling 1A, opgenomen in hoofdstuk 2 (Rechtspraak) van de Wet RO. Voorts wordt deze afdeling van overeenkomstige toepassing
            verklaard in de artikelen 3 van de Beroepswet, 4 van de Wet bestuursrechtspraak bedrijfsorganisatie en 120 van de Wet
            RO. De klacht wordt ingediend bij de procureur-generaal, die deze onderwerpt aan een eerste toets op ontvankelijkheid.
            Indien de klacht een rechterlijke beslissing betreft, of indien de klacht niet over een gedraging van een rechterlijk
            ambtenaar met rechtspraak belast gaat, is de klacht niet-ontvankelijk. In een aantal gevallen heeft de procureur-generaal
            enige marge om te beslissen of hij het verzoek om bij de Hoge Raad een onderzoek te vorderen inwilligt. Dat is bijvoorbeeld
            het geval als het verzoek onvolledig is voor een juiste beoordeling. Een ander geval kan zich voordoen als blijkt dat
            de klager geen gebruik heeft gemaakt van de interne klachtmogelijkheid: in beginsel zal de procureur-generaal de betrokkene
            dan naar die interne mogelijkheid verwijzen, maar denkbaar is dat hij in verband met de aard van de klacht reden ziet
            toch een vordering bij de Hoge Raad in overweging te nemen. In beginsel zal een verzoek door de procureur-generaal
            niet ingewilligd hoeven te worden indien de klacht al is behandeld in de interne klachtprocedure en de klager daarbij
            in het gelijk is gesteld: in dat geval zal de klager doorgaans immers geen belang hebben bij een hernieuwd onderzoek
            door de Hoge Raad. Dat laat onverlet dat er in bijzondere omstandigheden niettemin toch aanleiding kan zijn tot een
            onderzoek door de Hoge Raad, bijvoorbeeld als de procureur-generaal het wenselijk acht dat de Hoge Raad zich uitspreekt
            over de behoorlijkheid van een bepaalde gedraging in meer algemene zin. Voor dergelijke gevallen is ook de ambtshalve
            bevoegdheid, die in artikel 13c aan de procureur-generaal wordt verleend, bedoeld.</p>
          <p class="tussenkop">
            <strong class="tussenkop_cur">
              <a id="IDARSAR" name="IDARSAR"></a>8.2 Klachtrecht inzake gedragingen van anderen dan rechterlijke ambtenaren met rechtspraak belast</strong>
          </p>
          <p>In aanvulling op het bovenstaande strekt dit wetsvoorstel er tevens toe de huidige tijdelijke wettelijke regelingen van
            het (extern) klachtrecht met betrekking tot gedragingen van gerechtsambtenaren, gerechtsauditeurs, buitengriffiers
            en rechterlijke ambtenaren in opleiding (opgenomen in artikel XIII, vierde lid, van de Wet organisatie en bestuur gerechten),
            niet-rechterlijke leden van de bijzondere kamers van de rechtbanken en gerechtshoven (opgenomen in artikel XIII, derde
            lid, van de Wet organisatie en bestuur gerechten) en leden van verschillende tuchtrechtelijke colleges en de Commissie
            gelijke behandeling (opgenomen in artikel 3 van hoofdstuk 15 van de Aanpassingswet modernisering rechterlijke organisatie)
            definitief te maken en expliciet op te nemen in de Wet RO onderscheidenlijk de desbetreffende bijzondere wetten (Advocatenwet,
            etc.). Ook hier blijven de regelingen dus inhoudelijk ongewijzigd. Kort gezegd houdt dit in dat de Nationale ombudsman
            bevoegd blijft terzake van de behandeling van klachten over gedragingen van gerechtsambtenaren, gerechtsauditeurs,
            buitengriffiers en rechterlijke ambtenaren in opleiding en dat de klachtprocedure terzake van gedragingen van rechterlijke
            ambtenaren met rechtspraak belast van overeenkomstige toepassing blijft op de behandeling van klachten over gedragingen
            van niet-rechterlijke leden van de bijzondere kamers van de rechtbanken en gerechtshoven, leden van verschillende tuchtrechtelijke
            colleges en leden van de Commissie gelijke behandeling. \ {tk1}9. Financiële gevolgen}</p>
          <p>Dit wetsvoorstel heeft geen directe financiële gevolgen voor de rijksbegroting. Wat de competentieverschuivingen in kantonzaken
            betreft, heeft de Raad voor de rechtspraak in zijn advies aangegeven dat, voor zover de competentieverschuiving geen
            aanzuigende werking zal hebben, deze budgettair neutraal uitgevoerd zal kunnen worden, afgezien van hogere huisvestingskosten.
            In grote lijnen komt een en ander er dan ook op neer, dat met een gelijk budget betere dienstverlening – een toegankelijkere
            en snelle rechtspraak voor een groter deel van de civiele zaken – zal kunnen worden geleverd, aldus de Raad voor de
            rechtspraak. Voorshands deel ik de verwachting van de commissie-Hofhuis dat de competentieuitbreiding van de kantonrechter
            geen of hooguit een beperkt aanzuigende werking op het aantal procedures zal hebben. De commissie-Hofhuis heeft daarbij
            gewezen op onderzoek, waaruit is gebleken dat de eerdere verhoging van de kantonrechtersgrens in 1999 – verhoging van
            de competentiegrens van 5&nbsp;000 gulden tot 10&nbsp;000 gulden – geen aanzuigende werking te zien heeft gegeven.
            <a
              class="nootnum" href="#v30.1">1</a> Wat de door de Raad voorziene stijging van de huisvestingskosten betreft, zal ik in overleg met de Raad voor
            de rechtspraak de gevolgen voor het aan de Raad met inachtneming van het Besluit financiering rechtspraak 2005 toe
            te kennen budget bezien.</p>
          <p>De wijziging van de kantonrechtersgrens noopt tot enkele aanpassingen in de tarieven van de griffierechten (zie de in
            dit wetsvoorstel opgenomen wijziging van de (toekomstige) Wet griffierechten burgerlijke zaken). Deze aanpassingen
            zijn zodanig dat de verruiming van de competentiegrens van de kantonrechter budgetneutraal kan worden ingevoerd.</p>
          <p
            class="tussenkop">
            <strong class="tussenkop_vet">
              <a id="IDA2SAR" name="IDA2SAR"></a>ARTIKELSGEWIJZE TOELICHTING</strong>
          </p>
          <p class="tussenkop">
            <strong class="tussenkop_vet">
              <a id="IDA5SAR" name="IDA5SAR"></a>Artikel I (Wet op de rechterlijke organisatie)</strong>
          </p>
          <p class="tussenkop">
            <strong class="tussenkop_cur">
              <a id="IDACTAR" name="IDACTAR"></a>Onderdeel A (artikel 1)</strong>
          </p>
          <p>Uit praktisch oogpunt wordt voorgesteld in artikel 1 een omschrijving te geven van het begrip «zittingscapaciteit», dat
            enkele malen in nieuw voorgestelde bepalingen voorkomt (nieuwe artikelen 46a, 62a en 62). In de toelichting op het
            nieuwe artikel 46a wordt hier nader op ingegaan.</p>
          <p class="tussenkop">
            <strong class="tussenkop_cur">
              <a id="IDAGTAR" name="IDAGTAR"></a>Onderdeel B (Artikel 10)</strong>
          </p>
          <p>Deze wijzigingen zijn reeds toegelicht in onderdeel 3 van het algemeen deel van deze memorie.</p>
          <p class="tussenkop">
            <strong class="tussenkop_cur">
              <a id="IDAKTAR" name="IDAKTAR"></a>Onderdeel C (nieuwe artikelen 13a t/m 13g)</strong>
          </p>
          <p class="tussenkop">
            <strong class="tussenkop_cur">
              <a id="IDANTAR" name="IDANTAR"></a>Algemeen</strong>
          </p>
          <p>Voorgesteld wordt een regeling over het extern klachtrecht inzake gedragingen van rechterlijke ambtenaren met rechtspraak
            belast toe te voegen aan hoofdstuk 2 (Rechtspraak) van de Wet RO in de vorm van een nieuwe afdeling 1A, getiteld «Klachtbehandeling
            door de Hoge Raad». Op deze regeling is in algemene zin ingegaan in onderdeel 8 van het algemeen deel van deze memorie.</p>
          <p
            class="tussenkop">
            <strong class="tussenkop_cur">
              <a id="IDARTAR" name="IDARTAR"></a>Artikel 13a</strong>
          </p>
          <p>Deze bepaling komt bijna woordelijk overeen met het voormalige artikel 14a van de Wet RO. In het eerste lid is toegevoegd
            dat de klager zijn verzoek schriftelijk moet indienen bij de procureur-generaal. In het tweede lid zijn alleen enkele
            redactionele wijzigingen aangebracht.</p>
          <p class="tussenkop">
            <strong class="tussenkop_cur">
              <a id="IDAVTAR" name="IDAVTAR"></a>Artikel 13b</strong>
          </p>
          <p>Deze bepaling komt naar de inhoud overeen met artikel 14b-oud, maar is in die zin anders opgezet dat in het eerste lid
            is bepaald in welk geval de procureur-generaal niet verplicht is te voldoen aan het verzoek. In deze gevallen heeft
            de procureur-generaal enige marge bij zijn beoordeling of hij een onderzoek bij de Hoge Raad vordert. Dit doet zich
            voor:</p>
          <p>a. als het verzoekschrift niet (geheel) voldoet aan de eisen van artikel 13a, tweede lid;</p>
          <p>b. als de verzoeker verzuimd heeft zijn klacht in te dienen bij het betrokken gerecht;
          </p>
          <p>c. als de klacht wél is ingediend bij en behandeld door het betrokken gerecht en de verzoeker redelijkerwijs onvoldoende
            belang heeft bij een onderzoek door de Hoge Raad; dit kan zich voordoen zowel wanneer de klacht gegrond als wanneer
            deze ongegrond is verklaard in de interne klachtprocedure;</p>
          <p>d. als het verzoekschrift onredelijk lange tijd na het ontstaan van de klacht is ingediend;</p>
          <p>e. als een klacht van de verzoeker over dezelfde gedraging in behandeling is of al is afgedaan; deze regel leidt uitzondering
            indien er sprake is van een nieuw feit dat of een nieuwe omstandigheid die aanleiding zou kunnen geven tot een ander
            oordeel in de zaak;</p>
          <p>f. als er voor de verzoeker een voorziening bij een rechterlijke instantie openstaat of heeft opengestaan en hij daarvan
            geen gebruik heeft gemaakt, dan wel ten aanzien van die klacht een uitspraak door een rechterlijke instantie is gedaan
            waartegen geen rechtsmiddel openstaat;</p>
          <p>g. als door de procureur-generaal ten aanzien van de betrokken rechterlijk ambtenaar bij de Hoge Raad een vordering,
            strekkend tot schorsing of ontslag, is of zal worden ingediend; in zo’n geval zal er doorgaans geen toegevoegde waarde
            voor de behandeling van de klacht als zodanig zijn.</p>
          <p>Volledigheidshalve zij opgemerkt dat de procureur-generaal in bepaalde gevallen niet alleen bevoegd maar ook verplicht
            is een verzoek af te wijzen, namelijk als het verzoek niet in de termen van het eerste lid van artikel 13a valt. Dat
            is bijvoorbeeld het geval als de klacht niét gaat over een rechterlijk ambtenaar met rechtspraak belast, als het een
            gedraging betreft die niet plaatsvond in de uitoefening van de functie, of als de klacht een rechterlijke beslissing
            betreft.</p>
          <p>Het tweede lid komt inhoudelijk deels overeen met artikel 14b-oud, tweede lid: de procureur-generaal stelt de verzoeker
            en de betrokken ambtenaar in de gelegenheid hem inlichtingen te verstrekken. Toegevoegd wordt dat de procureur-generaal
            de keuze heeft om deze inlichtingen in schriftelijke of mondelinge vorm te verzoeken. Bovendien wordt toegevoegd dat
            de procureur-generaal ook het betrokken gerechtsbestuur onderscheidenlijk de president van de Hoge Raad in de gelegenheid
            stelt én anderen in de gelegenheid kan stellen hem inlichtingen te verstrekken. Gedacht kan worden aan personen die
            bijvoorbeeld bij een zitting aanwezig waren tijdens welke de beweerdelijke gedraging zou hebben plaatsgevonden.</p>
          <p>Het derde lid komt inhoudelijk overeen met artikel 14b-oud, derde lid. Toegevoegd is dat, naast de verzoeker en de betrokken
            rechterlijk ambtenaar, ook het desbetreffende gerechtsbestuur onderscheidenlijk de president van de Hoge Raad op de
            hoogte wordt gesteld van de uitkomstenvan het vooronderzoek door de procureur-generaal. Zonodig vermeldt de procureur-generaal
            daarbij of naar zijn oordeel met betrekking tot de klacht een voorziening bij een rechterlijke instantie openstaat.</p>
          <p>Het vierde lid is nieuw. Indien de procureur-generaal constateert dat de verzoeker verzuimd heeft de interne klachtenprocedure
            te bewandelen en hij op die grond de zaak niet wil voorleggen aan de Hoge Raad, stuurt hij het verzoekschrift door
            naar het betrokken gerechtsbestuur onderscheidenlijk de Hoge Raad.</p>
          <p class="tussenkop">
            <strong class="tussenkop_cur">
              <a id="IDAEUAR" name="IDAEUAR"></a>Artikel 13c</strong>
          </p>
          <p>Dit is een nieuwe bepaling, die zeker stelt dat de procureur-generaal ook ambtshalve bij de Hoge Raad een vordering kan
            instellen tot het doen van een onderzoek naar de wijze waarop een rechterlijk ambtenaar met rechtspraak belast zich
            in de uitoefening van zijn functie heeft gedragen. Zo’n geval kan zich bijvoorbeeld voordoen als de procureur-generaal
            het wenselijk vindt om ook met het oog op de toekomst het standpunt van de Hoge Raad te vernemen over een gedraging
            waarover geen klacht is ingediend, noch bij het desbetreffende gerecht, noch bij de procureur-generaal zelf. Maar ook
            kan een oordeel van de Hoge Raad wenselijk zijn over een gedraging die wel in de interne klachtprocedure is behandeld
            en daar tot een gegrond- of ongegrondverklaring heeft geleid. De toezichthoudende taak van de Hoge Raad, bedoeld in
            artikel 116, vierde lid, van de Grondwet, kan met deze ambtshalve bevoegdheid worden versterkt.
          </p>
          <p class="tussenkop">
            <strong class="tussenkop_cur">
              <a id="IDAIUAR" name="IDAIUAR"></a>Artikel 13d</strong>
          </p>
          <p>Deze bepaling komt inhoudelijk overeen met artikel 14c-oud.</p>
          <p class="tussenkop">
            <strong class="tussenkop_cur">
              <a id="IDAMUAR" name="IDAMUAR"></a>Artikel 13e</strong>
          </p>
          <p>Dit artikel is iets anders opgezet dan artikel 14d-oud, maar regelt inhoudelijk hetzelfde: het betreft feitelijk een
            eenvoudige regeling van het procesrecht dat de Hoge Raad ten dienste staat in de procedure. In het eerste lid wordt
            geregeld dat de Hoge Raad het betrokken gerechtsbestuur, degene op wiens gedraging het onderzoek betrekking heeft,
            de verzoeker en anderen kan verzoeken hem schriftelijk of mondeling inlichtingen te verstrekken. Het tweede lid betreft
            de wijze waarop het onderzoek plaatsvindt: in raadkamer. De Hoge Raad kan, hetzij ambtshalve, hetzij op verzoek van
            de procureur-generaal, het betrokken gerechtsbestuur, de betrokken rechterlijk ambtenaar of de verzoeker, getuigen
            horen. Het derde lid is een eenvoudiger weergave van het derde lid van artikel 14d-oud.
          </p>
          <p class="tussenkop">
            <strong class="tussenkop_cur">
              <a id="IDAQUAR" name="IDAQUAR"></a>Artikel 13f</strong>
          </p>
          <p>In artikel 14e-oud, eerste lid, was bepaald dat de Hoge Raad zijn oordeel uitspreekt over de gegrondheid van de klacht.
            In het nieuwe artikel wordt de toetsingsmaatstaf van de Hoge Raad verduidelijkt: hij beoordeelt of de betrokken rechterlijk
            ambtenaar zich in de onderzochte aangelegenheid al dan niet
            <em>behoorlijk</em> heeft gedragen. Deze toetsingsmaatstaf komt overeen met die van de Nationale ombudsman. Voor de volledigheid
            is toegevoegd dat de Hoge Raad tevens kan beoordelen of het betrokken gerechtsbestuur zich al dan niet behoorlijk heeft
            gedragen; dit is vooral van belang in gevallen waarin de interne klachtenprocedure naar het oordeel van de Hoge Raad
            niet behoorlijk is geweest. Een afschrift van de schriftelijke beslissing van de Hoge Raad wordt gezonden aan de verzoeker,
            de betrokken rechterlijk ambtenaar en het betrokken gerechtsbestuur onderscheidenlijk de president van de Hoge Raad.
            </p>
          <p class="tussenkop">
            <strong class="tussenkop_cur">
              <a id="IDAZUAR" name="IDAZUAR"></a>Artikel 13g</strong>
          </p>
          <p>Deze bepaling is nieuw en betreft de publieke verantwoording over de klachtenbehandeling door de (procureur-generaal
            bij de) Hoge Raad. De bepaling is gedeeltelijk ontleend aan artikel 16 van de Wet Nationale ombudsman. De procureur-generaal
            bij en de president van de Hoge Raad stellen jaarlijks een verslag op van de werkzaamheden die op grond van de artikelen
            13a tot en met 13f zijn verricht. De openbaarmaking van het verslag wordt opgedragen aan de procureur-generaal. De
            toepasselijkheid van artikel 10 van de Wet openbaarheid van bestuur brengt met zich mee dat in bepaalde gevallen bepaalde
            gegevens niet openbaar worden gemaakt.
          </p>
          <p>De openbaarmaking van het hier bedoelde verslag kan worden afgestemd op de openbaarmaking van de verslagen van de gerechten,
            voor zover betrekking hebbend op de interne klachtenprocedure, en van de Raad voor de rechtspraak op datzelfde punt.
            De regeling daarvoor is opgenomen in artikel 26, zesde lid, van de Wet RO in samenhang met artikel 9:12a van de Awb
            («Het bestuursorgaan draagt zorg voor registratie van de bij hem ingediende schriftelijke klachten. De geregistreerde
            klachten worden jaarlijks gepubliceerd.») alsmede de artikelen 35 en 104 van de Wet RO.</p>
          <p class="tussenkop">
            <strong class="tussenkop_cur">
              <a id="IDA4UAR" name="IDA4UAR"></a>Onderdeel D (artikel 15)</strong>
          </p>
          <p>1. De wijziging van artikel 15, zesde lid, strekt tot schrapping van de verplichting voor de Raad voor de rechtspraak
            om steeds drie personen te noemen in de aanbeveling voor een te benoemen gerechtsbestuurder. Een en ander is toegelicht
            aan het slot van onderdeel 6 van het algemeen deel van deze memorie.</p>
          <p>2. De wijziging van artikel 15, zevende lid, strekt tot gedeeltelijke opheffing van het verbod op het lidmaatschap van
            meer dan één gerechtsbestuur, zoals toegelicht in onderdeel 6 van het algemeen deel van deze memorie.</p>
          <p>3. Het huidige zevende lid van artikel 15 bevat tevens de onverenigbaarheid van het lidmaatschap van het gerechtsbestuur
            met het lidmaatschap van de Raad voor de rechtspraak. Deze onverenigbaarheid blijft gehandhaafd en wordt om wetssystematische
            redenen toegevoegd aan het achtste lid van artikel 15.</p>
          <p class="tussenkop">
            <strong class="tussenkop_cur">
              <a id="IDAEVAR" name="IDAEVAR"></a>Onderdeel E (artikel 19)</strong>
          </p>
          <p>Deze wijziging vloeit voort uit de wijziging van artikel 41, op grond waarvan in het nieuwe stelsel sprake is van «nevenlocaties».</p>
          <p
            class="tussenkop">
            <strong class="tussenkop_cur">
              <a id="IDAIVAR" name="IDAIVAR"></a>Onderdeel F (artikel 20)</strong>
          </p>
          <p>Deze wijziging is toegelicht in onderdeel 5.4 van het algemeen deel van deze memorie.</p>
          <p class="tussenkop">
            <strong class="tussenkop_cur">
              <a id="IDAMVAR" name="IDAMVAR"></a>Onderdeel G (nieuw artikel 23a)</strong>
          </p>
          <p>Artikel 23a bevat de «samenwerkingsbepaling», zoals toegelicht in onderdeel 2.2 van het algemeen deel van deze memorie.
            Deze bepaling werkt aanvullend ten opzichte van de taken en bevoegdheden die de Raad voor de rechtspraak reeds heeft
            op grond van de artikelen 91, 92 en 94 Wet RO. Deze artikelen voorzien immers niet in de bevoegdheid om gerechtsbesturen
            samenwerkingsverbanden te laten aangaan. </p>
          <p class="tussenkop">
            <strong class="tussenkop_cur">
              <a id="IDAQVAR" name="IDAQVAR"></a>Onderdeel H (artikel 26)</strong>
          </p>
          <p>De in dit onderdeel vervatte wijziging van artikel 26, vierde lid, hangt samen met de regeling van het klachtrecht inzake
            gedragingen van rechterlijke ambtenaren (zie onderdeel 8 van het algemeen deel van deze memorie).</p>
          <p>Met de voorgestelde toevoeging van een zevende lid aan dit artikel wordt erin voorzien de huidige tijdelijke wettelijke
            regeling van het extern klachtrecht met betrekking tot gedragingen van bij een rechtbank of gerechtshof werkzame gerechtsambtenaren,
            gerechtsauditeurs, rechterlijke ambtenaren in opleiding en buitengriffiers (artikel XIII, vierde lid, Wet organisatie
            en bestuur gerechten) definitief te maken en expliciet op te nemen in de Wet RO. Hiertoe wordt het bepaalde in titel
            9.2 van de Algemene wet bestuursrecht alsmede artikel 1a, vierde lid, en hoofdstuk III van de Wet Nationale ombudsman
            van overeenkomstige toepassing verklaard. In verband hiermee kan artikel XIII, vierde lid, voormeld komen te vervallen;
            zie de toelichting op artikel XII van dit wetsvoorstel.</p>
          <p>Het voorgestelde artikel 26, zevende lid, behoeft een wetstechnische aanpassing indien het bij de Tweede Kamer aanhangige
            wetsvoorstel tot tot wijziging van de Wet rechtspositie rechterlijke ambtenaren, de Wet op de rechterlijke organisatie
            en enige andere wetten in verband met de herziening van de functie- en bezoldigingstructuur voor rechterlijke ambtenaren
            (31&nbsp;822) tot wet wordt verheven en inwerking treedt. Naast de gerechtsauditeur zal dan namelijk de senior-gerechtsauditeur
            moeten worden genoemd. In de precieze wetstechnische afstemming op genoemd wetsvoorstel zal in een later stadium bij
            nota van wijziging worden voorzien, aangezien dan met meer zekerheid vast te zeggen welk wetsvoorstel als eerste in
            werking zal treden.</p>
          <p class="tussenkop">
            <strong class="tussenkop_cur">
              <a id="IDAWVAR" name="IDAWVAR"></a>Onderdeel I (artikel 41)</strong>
          </p>
          <p>Op de wijzigingen van artikel 41 is ingegaan in onderdeel 3 van het algemeen deel van deze memorie. In plaats van het
            huidige stelsel van in de bijlage bij de wet aangewezen nevenvestigingsplaatsen en bij algemene maatregel van bestuur
            aan te wijzen nevenvestigings- en nevenzittingsplaatsen wordt een stelsel voorgesteld van «nevenlocaties», aan te wijzen
            door de Raad voor de rechtspraak binnen het rechtsgebied van de betrokken rechtbank. Duidelijkheidshalve volgt hieronder
            een vergelijkend overzicht van het huidige artikel 41 en het nieuw voorgestelde artikel 41. </p>
          <table>
            <thead>
              <tr class="head-row1">
                <th rowspan="1" class="top">Huidig artikel 41</th>
                <th rowspan="1" class="top">Voorgesteld artikel 41 </th>
              </tr>
            </thead>
            <tbody>
              <tr>
                <td rowspan="1" class="top">1. De rechtbank is gevestigd in de hoofdplaats van het arrondissement</td>
                <td rowspan="1" class="top">(ongewijzigd) </td>
              </tr>
              <tr>
                <td rowspan="1" class="left top">2. De nevenvestigingsplaatsen van de rechtbank zijn vermeld in de bij deze wet behorende bijlage. Bij algemene
                  maatregel van bestuur kunnen nevenzittingsplaatsen worden aangewezen. Tevens kunnen bij algemene maatregel van
                  bestuur regels worden gesteld voor de verdeling van zaken over de hoofdplaats en de nevenvesti- gings- en nevenzittingsplaatsen.
                  </td>
                <td rowspan="1" class="top">2. De Raad kan, na overleg met het bestuur van de rechtbank en gehoord het College van procureurs-generaal, binnen
                  het arrondissement nevenlocaties aanwijzen, al dan niet voor een bepaalde periode. </td>
              </tr>
              <tr>
                <td rowspan="1" class="left top">3. De voordracht voor een krachtens het tweede lid vast te stellen algemene maatregel van bestuur wordt niet eerder
                  gedaan dan vier weken nadat het ontwerp aan beide kamers der Staten- Generaal is voorgelegd. </td>
                <td rowspan="1"
                  class="top">(vervallen) </td>
              </tr>
              <tr>
                <td rowspan="1" class="left top">4. Het bestuur verdeelt de zaken over de hoofd- plaats en de nevenvestigings- en nevenzittingsplaatsen, met inachtneming
                  van de regels, bedoeld in het tweede lid. </td>
                <td rowspan="1" class="top">(vervallen) </td>
              </tr>
              <tr>
                <td rowspan="1" class="left top">5. De rechterlijke ambtenaren met rechtspraak belast, de niet-rechterlijke leden van een meer- voudige kamer, de
                  gerechtsambtenaren, de rechterlijke ambtenaren in opleiding, de gerechts- auditeurs en de buitengriffiers kunnen
                  in de nevenvestigings- en nevenzittingsplaatsen alle werkzaamheden, ook buiten de terechtzitting, verrichten
                  waartoe zij in de hoofdplaats bevoegd zijn. </td>
                <td rowspan="1" class="left top">3. De rechterlijke ambtenaren met recht- spraak belast, de niet-rechterlijke leden van een meervoudige kamer, de
                  gerechtsambtenaren, de rechterlijke ambtenaren in opleiding, de gerechtsauditeurs en de buitengriffiers kunnen
                  in de nevenlocaties alle werkzaamheden, ook buiten de terechtzitting, verrichten waartoe zij in de hoofdplaats
                  bevoegd zijn. </td>
              </tr>
              <tr>
                <td rowspan="1" class="top">6. De griffie van de hoofdplaats is voor de zaken die in de nevenvestigings- en nevenzittingsplaatsen worden behandeld,
                  mede daar gevestigd. </td>
                <td rowspan="1" class="top">4. De griffie van de hoofdplaats is voor de zaken die in de nevenlocaties worden behandeld, mede daar gevestigd.
                  </td>
              </tr>
              <tr>
                <td rowspan="1" class="top">7. Stukken en zaken kunnen worden ingediend en gedeponeerd bij de griffie in de plaats waar de zaak wordt behandeld,
                  met dien verstande dat in nevenzittingsplaatsen geen zaken kunnen worden gedeponeerd. Het bestuur kan in het
                  bestuursreglement bepalen dat in een nevenzittingsplaats geen stukken kunnen worden ingediend. </td>
                <td rowspan="1"
                  class="top">5. Stukken en zaken kunnen worden ingediend en gedeponeerd bij de griffie in de plaats waar de zaak wordt behandeld,
                  tenzij het bestuur in het bestuursreglement anders heeft bepaald.</td>
              </tr>
              <tr>
                <td rowspan="1" class="top">8. Onze Minister kan, na overleg met het bestuur van de rechtbank, bepalen dat in een zaak de terechtzitting zal
                  worden gehouden op een door hem aan te wijzen locatie in de hoofdplaats van het arrondissement, buiten de hoofdplaats
                  van het arrondissement of buiten het arrondissement, indien dit noodzakelijk is in verband met de veiligheid
                  van personen. </td>
                <td rowspan="1" class="top">6. Onze Minister kan, na overleg met het bestuur van de rechtbank, bepalen dat in een zaak de terechtzitting zal
                  worden gehouden op een door hem aan te wijzen locatie in de hoofdplaats van het arrondissement, buiten de hoofdplaats
                  van het arrondissement of buiten het arrondissement, indien dit noodzakelijk is in verband met de veiligheid
                  van personen of andere zwaarwegende omstandigheden.</td>
              </tr>
            </tbody>
          </table>
          <p class="tussenkop">
            <strong class="tussenkop_cur">
              <a id="IDAH0AR" name="IDAH0AR"></a>Onderdeel J (nieuw artikel 46a)</strong>
          </p>
          <p>Het nieuw voorgestelde artikel 46a is in algemene zin toegelicht in onderdeel 2.3 van het algemeen deel van deze memorie.
            Meer specifiek wordt hierover nog het volgende opgemerkt.</p>
          <p>Het criterium «gebrek aan voldoende zittingscapaciteit» is ontleend aan de artikelen 7, eerste lid, en 8, eerste lid,
            BNN. Een gebrek aan voldoende zittingscapaciteit kan zich voordoen indien het gerechtsbestuur wordt geconfronteerd
            met een piekbelasting die niet met de «eigen» zittingscapaciteit kan worden opgevangen. In de nota van toelichting
            bij het Besluit van 17&nbsp;juni 2004 tot wijziging van het Besluit nevenvestigings- en nevenzittingsplaatsen en enkele
            andere besluiten in verband met een betere benutting van de zittingscapaciteit (Stb. 2004, 288, blz. 11) is piekbelasting
            als volgt omschreven: «Een piekbelasting doet zich voor als de reguliere of beschikbare formatie ontoereikend is om
            het zaaksaanbod te verwerken. Piekbelastingen kunnen bijvoorbeeld ontstaan door megazaken, door een plotseling – onvoorziene
            – verhoogde instroom van zaken, door zaken die een gespecialiseerde behandeling vergen die niet bij het gerecht voorhanden
            is, waardoor de behandeling relatief veel extra capaciteit vergt, bij (langdurige) afwezigheid van personeel door ziekte
            of als gevolg van vacatures, waardoor de personele capaciteit tijdelijk lager is dan bij een volledige bezetting van
            de formatie, of bij verbouwingen aan het gerechtsgebouw, waardoor tijdelijk minder zittingsruimte voorhanden is.» Een
            gebrek aan capaciteit kan zich dus ook voordoen als de zittingscapaciteit die nodig is voor de gespecialiseerde behandeling
            van een zaak of een bepaalde categorie ontbreekt. Het gaat hier in de regel om typen zaken die slechts incidenteel
            bij een gerecht worden aangebracht en die verhoudingsgewijs veel specialistische kennis vergen. Wordt een dergelijke
            zaak aangebracht bij een gerecht waar deze kennis niet aanwezig is, dan zal het gerecht (onevenredig veel) tijd en
            capaciteit moeten steken in het verwerven van de specialistische kennis die de behandeling van dergelijke zaken vereist.
            Indien in dergelijke situaties gebruik kan worden gemaakt van de expertise die elders aanwezig is, kunnen zaken sneller
            worden afgedaan. Onder het criterium valt ook de situatie waarin een bepaalde categorie van zaken met een massaal karakter
            snel moet worden afgedaan. In de artikelen 7 en 8 BNN is«gebrek aan gespecialiseerde zittingscapaciteit» nog als afzonderlijk
            criterium opgenomen naast «gebrek aan voldoende zittingscapaciteit». Wetstechnisch gezien valt het eerste echter reeds
            onder het laatste, zodat in de nu voorgestelde tekst een wetstechnische vereenvoudiging is aangebracht.</p>
          <p>De tweede volzin van het derde lid (horen College van procureurs-generaal) en het vierde lid (publicatie in de Staatscourant)
            komen letterlijk overeen met artikel 7, zesde en achtste lid, BNN.</p>
          <p class="tussenkop">
            <strong class="tussenkop_cur">
              <a id="IDAN0AR" name="IDAN0AR"></a>Onderdelen K tot en met Q (artikelen 47, 48, 48a, 49 en 51)
            </strong>
          </p>
          <p>De thans in artikel 47 opgenomen verplichting om in elke rechtbank een afzonderlijke sector kanton te hebben, wordt geschrapt
            (zie hierover §&nbsp;5.4 van het algemeen deel van deze memorie).</p>
          <p>De inhoud van het huidige artikel 48, eerste lid, wordt uit wetssystematisch oogpunt overgeheveld naar het nieuwe artikel
            47 en over twee leden verdeeld. Daarbij wordt nu uitdrukkelijk voorzien in de mogelijkheid van meervoudige kantonrechtspraak
            (zie hierover onderdeel 5.5 van het algemeen deel van deze memorie).
          </p>
          <p>Het nieuw voorgestelde eerste lid van artikel 48 komt inhoudelijk overeen met het huidige tweede lid van dat artikel.
            Met de wijziging in het tweede lid (huidig derde lid) van artikel 48 worden de regels over het voor rechterlijke ambtenaren
            met rechtspraak belast geldende extern klachtrecht van overeenkomstige toepassing verklaard op de deskundige leden
            van de pachtkamers. Zie voor een nadere toelichting hierop de toelichting op artikel IX van dit wetsvoorstel.</p>
          <p>De overige wijzigingen zijn technische en terminologische aanpassingen in verband met de schrapping in artikel 47 van
            de van rechtswege ingestelde sector kanton en de mogelijkheid van meervoudige kantonrechtspraak. De in het nieuw opgestelde
            artikel 47 opgenomen verplichting voor het gerechtsbestuur om enkel- en meervoudige kamers te vormen voor het behandelen
            en beslissen van kantonzaken, heeft betrekking op alle civiele kantonzaken, inclusief familiezaken, en eveneens op
            strafzaken en zaken op grond van de Wet administratiefrechtelijke handhaving verkeersvoorschriften, zo is in het advies
            van de werkgroep kantonrechtspraak van de NVvR terecht opgemerkt.</p>
          <p class="tussenkop">
            <strong class="tussenkop_cur">
              <a id="IDAU0AR" name="IDAU0AR"></a>Onderdelen R, V.1, W.1 en X (artikelen 54, 55, 66, tweede lid, 67, derde lid, 68, 69 en 70)</strong>
          </p>
          <p>Met deze wijzigingen worden de regels over het voor rechterlijke ambtenaren met rechtspraak belast geldende extern klachtrecht
            van overeenkomstige toepassing verklaard op de militaire leden van militaire kamers en de deskundige leden van diverse
            andere bijzondere kamers bij rechtbanken en gerechtshoven. Zie voor een nadere toelichting hierop de toelichting op
            artikel IX van dit wetsvoorstel.</p>
          <p class="tussenkop">
            <strong class="tussenkop_cur">
              <a id="IDAY0AR" name="IDAY0AR"></a>Onderdeel S (artikel 55a)</strong>
          </p>
          <p>Overeenkomstig het advies van de Raad voor de rechtspraak wordt voorgesteld om mogelijk te maken dat zaken op het gebied
            van het kwekersrecht ook in een enkelvoudige kamer kunnen worden behandeld. De verplichting om deze zaken steeds in
            een meervoudige kamer te behandelen is een niet zinvolle belemmering voor een kwalitatief goede en snelle behandeling.
            Zoals de Raad voor de rechtspraak heeft aangegeven, draait het in veel kwekersrechtzaken vooral om technisch-juridische
            vragen die niet specifiek op het kwekersrecht betrekking hebben. Zulke zaken vereisen geen behandeling door een meervoudige
            kamer waarvan een deskundig lid op het gebied van kwekersaangelegenheden verplicht deel uitmaakt.</p>
          <p>Met de wijziging in de tweede volzin van het tweede lid worden de regels over het voor rechterlijke ambtenaren met rechtspraak
            belast geldende extern klachtrecht van overeenkomstige toepassing verklaard op het deskundige lid van de kamers voor
            het kwekersrecht. Zie voor een nadere toelichting hierop de toelichting op artikel IX van dit wetsvoorstel.</p>
          <p class="tussenkop">
            <strong class="tussenkop_cur">
              <a id="IDA30AR" name="IDA30AR"></a>Onderdeel T (artikel 59)</strong>
          </p>
          <p>De hier voorgestelde wijzigingen met betrekking tot de aanwijzing van nevenlocaties bij de gerechtshoven zijn inhoudelijk
            identiek aan de voorgestelde wijzigingen in artikel 41 betreffende de aanwijzing van nevenlocaties bij de rechtbanken.
            Voor een nadere toelichting wordt verwezen naar onderdeel 3 van het algemeen deel van deze memorie en de artikelsgewijze
            toelichting bij onderdeel I.</p>
          <p class="tussenkop">
            <strong class="tussenkop_cur">
              <a id="IDAB1AR" name="IDAB1AR"></a>Onderdeel U (artikelen 62a en 62b)</strong>
          </p>
          <p>De nieuw voorgestelde artikelen 62a en 62b zijn in algemene zin toegelicht in onderdeel 2.3 van het algemeen deel van
            deze memorie. Artikel 62a is voor de zaakstromen binnen de gerechtshoven de pendant van het voorgestelde artikel 46a
            betreffende de zaakstromen binnen de rechtbanken. Artikel 62b maakt het mogelijk om bij algemene maatregel van bestuur
            onder bepaalde voorwaarden de relatieve bevoegdheid van de gerechtshoven in hoger beroep te wijzigen.</p>
          <p class="tussenkop">
            <strong class="tussenkop_cur">
              <a id="IDAF1AR" name="IDAF1AR"></a>Onderdelen V.2 en W.2 (artikelen 66, vijfde lid, en 67, vijfde lid)</strong>
          </p>
          <p>Aangezien in verband met de wijziging van artikel 41 Wet RO de bijlage met de opsomming van de nevenvestigingsplaatsen
            van de rechtbanken vervalt, moet de aanduiding van de andere bijlage die ingevolge wetsvoorstel 31&nbsp;227 aan de
            Wet RO wordt toegevoegd, worden gewijzigd.</p>
          <p class="tussenkop">
            <strong class="tussenkop_cur">
              <a id="IDAJ1AR" name="IDAJ1AR"></a>Onderdeel Y (artikel 75)</strong>
          </p>
          <p>Het nieuw voorgestelde zesde lid van artikel 75 breidt de zgn. interne klachtmogelijkheid uit tot de Hoge Raad. Dit is
            in algemene zin toegelicht in onderdeel 8 van het algemeen deel van deze memorie. Het gaat hier dus uitdrukkelijk niet
            om de procedure van de artikelen 14a en volgende, maar om de behandeling van klachten door de (president van de) Hoge
            Raad zelf.</p>
          <p class="tussenkop">
            <strong class="tussenkop_cur">
              <a id="IDAN1AR" name="IDAN1AR"></a>Onderdelen Z en AA (artikelen 84 en 87)</strong>
          </p>
          <p>Deze wijzigingen zijn toegelicht in onderdeel 7 van het algemeen deel van deze memorie.</p>
          <p class="tussenkop">
            <strong class="tussenkop_cur">
              <a id="IDAR1AR" name="IDAR1AR"></a>Onderdeel BB (artikel 93)</strong>
          </p>
          <p>Via de voorgestelde aanvulling van artikel 93, eerste lid, wordt voorzien in een aanvullende aanwijzingsbevoegdheid van
            de minister van Justitie jegens de Raad voor de rechtspraak inzake het aanwijzen van nevenlocaties. Hierop is nader
            ingegaan in onderdeel 3 van het algemeen deel van deze memorie. </p>
          <p class="tussenkop">
            <strong class="tussenkop_cur">
              <a id="IDAV1AR" name="IDAV1AR"></a>Onderdeel CC (nieuw artikel 96a)</strong>
          </p>
          <p>Het nieuw voorgestelde artikel 96a breidt de zgn. interne klachtmogelijkheid uit tot de Raad voor de rechtspraak. Dit
            is in algemene zin toegelicht in onderdeel 8 van het algemeen deel van deze memorie.</p>
          <p class="tussenkop">
            <strong class="tussenkop_cur">
              <a id="IDAZ1AR" name="IDAZ1AR"></a>Onderdeel DD (artikel 106)</strong>
          </p>
          <p>Via deze wijziging van artikel 106 wordt bewerkstelligd dat de vernietigingsbevoegdheid van de Kroon ten aanzien van
            de daar genoemde besluiten van de Raad voor de rechtspraak zich mede uitstrekt tot besluiten van de Raad inzake de
            tijdelijke overdracht van zaken naar een ander gerecht respectievelijk het aanwijzen (dus ook eventueel het opheffen)
            van nevenlocaties. Hierop is nader ingegaan in de onderdelen 2.3 respectievelijk 3 van het algemeen deel van deze memorie.</p>
          <p>Uit wetstechnisch oogpunt wordt voorgesteld de inhoud van de huidige tweede volzin van artikel 106, waarin enkele artikelen
            van de Awb van overeenkomstige toepassing zijn verklaard, onder te brengen in het tweede lid, waarin eveneens een artikel
            van de Awb van overeenkomstige toepassing is verklaard.</p>
          <p class="tussenkop">
            <strong class="tussenkop_cur">
              <a id="IDA41AR" name="IDA41AR"></a>Onderdeel EE (artikel 120)</strong>
          </p>
          <p>Met de in dit onderdeel vervatte toevoeging van een tweetal leden aan artikel 120 van de Wet RO wordt erin voorzien dat
            ook met betrekking tot gedragingen van leden van het parket bij de Hoge Raad de in de nieuwe artikelen 13a e.v. van
            de Wet RO opgenomen regeling van het klachtrecht toepasselijk is (vierde lid). Voor het geval dat een klacht een gedraging
            van de procureur-generaal betreft wordt bepaald dat de taken en bevoegdheden, die in de artikelen 13a e.v. aan de procureur-generaal
            worden toegekend, door de plaatsvervangend procureur-generaal worden uitgeoefend. Voorts wordt, in navolging van het
            bepaalde in de artikelen 26 en 75 van de Wet RO, voorgeschreven dat de procureur-generaal bij de Hoge Raad, gehoord
            de overige leden van het parket, een interne klachtenregeling opstelt (derde lid).</p>
          <p class="tussenkop">
            <strong class="tussenkop_cur">
              <a id="IDAC2AR" name="IDAC2AR"></a>Onderdeel FF (nieuw artikel 139a)</strong>
          </p>
          <p>Het nieuw voorgestelde artikel 139a betreft de regionale samenwerking binnen het OM, zoals nader toegelicht in onderdeel
            1.3 van het algemeen deel van deze memorie.</p>
          <p class="tussenkop">
            <strong class="tussenkop_cur">
              <a id="IDAG2AR" name="IDAG2AR"></a>Onderdelen GG en HH (bijlagen bij de Wet RO)</strong>
          </p>
          <p>In verband met het voorstel om het nevenlocatiebeleid op te dragen aan de Raad voor de rechtspraak (voorgestelde wijziging
            van artikel 41) komt de grondslag aan de bijlage bij de Wet RO waarin de nevenvestigingsplaatsen van de rechtbanken
            zijn aangewezen, te ontvallen en moet deze bijlage dus worden geschrapt. Een nadere toelichting is opgenomen in onderdeel
            3 van het algemeen deel van deze memorie.</p>
          <p>De aanduiding andere bijlage bij de Wet RO, die ingevolge wetsvoorstel 31&nbsp;227 aan de Wet RO wordt toegevoegd, moet
            in verband hiermee worden aangepast.
          </p>
          <p class="tussenkop">
            <strong class="tussenkop_vet">
              <a id="IDAL2AR" name="IDAL2AR"></a>Artikel II (Wet op de rechterlijke indeling)</strong>
          </p>
          <p>De wijzigingen in de Wri houden verband met de voorgestelde wijzigingen in de ressortelijke indeling (zie onderdeel 4
            van het algemeen deel van deze memorie). Tevens worden via de voorgestelde wijzigingen uitdrukkelijk de hoofdplaatsen
            van de arrondissementen aangewezen. </p>
          <p class="tussenkop">
            <strong class="tussenkop_vet">
              <a id="IDAP2AR" name="IDAP2AR"></a>Artikel III (Wetboek van Burgerlijke Rechtsvordering)</strong>
          </p>
          <p class="tussenkop">
            <strong class="tussenkop_cur">
              <a id="IDAS2AR" name="IDAS2AR"></a>Onderdeel A (artikel 1)</strong>
          </p>
          <p>Van de gelegenheid wordt gebruik gemaakt om een verduidelijking aan te brengen in artikel 1 Rv, die als volgt kan worden
            toegelicht.</p>
          <p>Artikel 1 Rv is de eerste bepaling van de Eerste afdeling van de Eerste titel van het Eerste Boek van het Wetboek van
            Burgerlijke Rechtsvordering, gewijd aan de rechtsmacht van de Nederlandse rechter. De rechter toetst ambtshalve of
            hij rechtsmacht heeft. Die rechtsmacht wordt beperkt door rechtsmachtbepalingen in internationale verdragen en in EG-verordeningen,
            maar ook door andere volkenrechtelijke verplichtingen. Dit laatste blijkt niet uit de huidige tekst van artikel 1 Rv.
            Het staat wel met zoveel woorden in artikel 13a Wet algemene bepalingen (Wet AB), dat bepaalt dat de rechtsmacht van
            de rechter wordt beperkt «door uitzonderingen in het volkenrecht erkend.» De «uitzonderingen in het volkenrecht erkend»
            omvatten onder meer de daarin neergelegde immuniteiten van jurisdictie. De Nederlandse staat is volkenrechtelijk verplicht
            deze immuniteiten te waarborgen.</p>
          <p>Met het opnemen van een verwijzing naar artikel 13a Wet AB in artikel 1 Rv is beoogd de rechtstoepasser nadrukkelijker
            te wijzen op het bestaan van volkenrechtelijke immuniteiten van jurisdictie. Daarmee voorziet het wetsvoorstel in een
            signaleringsfunctie waaraan behoefte bestaat. Het komt regelmatig voor dat een in rechte betrokken partij die aanspraak
            kan maken op volkenrechtelijke immuniteit (bijv. een vreemde Staat of een volkenrechtelijke organisatie) ervoor kiest
            om – op grond van die immuniteit – niet voor de rechter te verschijnen. In dat geval gaat de rechter bij de ambtshalve
            toetsing van zijn rechtsmacht niet altijd na of sprake is van een volkenrechtelijke immuniteit. Dit kan leiden tot
            politieke problemen van de Nederlandse staat en aansprakelijkstelling voor het niet naleven van zijn volkenrechtelijke
            immuniteitsverplichtingen. De grotere nadruk die artikel 13a Wet AB krijgt door in artikel 1 Rv een verwijzing naar
            die bepaling op te nemen, kan voorkomen dat rechtsmacht wordt aanvaard in strijd met de volkenrechtelijke immuniteitsverplichtingen
            van de Nederlandse Staat.
          </p>
          <p>Een groot aantal volkenrechtelijke immuniteiten is neergelegd in verdragen. Daarbij kan onderscheid worden gemaakt tussen
            verdragen waarin de immuniteit van Staten en van vertegenwoordigers van Staten is neergelegd en verdragen betreffende
            de immuniteit van volkenrechtelijke organisaties, hun medewerkers en vertegenwoordigers van lidstaten.</p>
          <p>Wat de eerstgenoemde categorie betreft kan worden gewezen op de Europese Overeenkomst inzake de immuniteit van Staten
            (1972) waar Nederland partij bij is. Met betrekking tot de immuniteit van vertegenwoordigers van Staten zijn vooral
            van belang het Verdrag van Wenen inzake diplomatiek verkeer (1961) en het Verdrag van Wenen inzake consulaire betrekkingen
            (1963). Op grond van deze verdragen genieten vreemde Staten en hun vertegenwoordigers hier te lande in veel gevallen
            immuniteit voor de Nederlandse rechter. De belangrijkste ratio hiervan is dat soevereine Staten formeel op gelijke
            voet staan en geen gezag of rechtsmacht behoren uit te oefenen over elkaars handelen
            <em>(par in parem non habet imperium)</em>.</p>
          <p>Wat betreft de tweede hierboven genoemde categorie, volkenrechtelijke organisaties en hun medewerkers, bestaat een groot
            aantal specifieke verdragen. De immuniteit van deze organisaties en hun medewerkers is doorgaans neergelegd in multilaterale
            verdragen (gesloten tussen leden van de betreffende organisatie) en in zetelverdragen (gesloten tussen Nederland en
            de betreffende internationale organisatie). De ratio van deze immuniteiten is dat zij noodzakelijk zijn voor het onafhankelijk
            functioneren van de betreffende organisaties. Deze organisaties zijn samenwerkingsverbanden van een aantal leden. De
            rechter van een van deze leden behoort zich in beginsel niet uit te spreken over handelingen van de organisatie.</p>
          <p>Naast de hierboven genoemde, in verdragen neergelegde immuniteiten kent het volkenrecht immuniteiten die onderdeel uitmaken
            van internationaal gewoonterecht. Dit is onder meer relevant bij de immuniteit van vreemde Staten en de immuniteit
            van staatshoofden, regeringsleiders en ministers van buitenlandse zaken. In een arrest van de Hoge Raad uit 1985 in
            de zaak
            <em>Spaans</em> v.
            <em>Iran US Claims Tribunal</em> overwoog de Hoge Raad dat ook bij gebreke van een zetelverdrag «uit het ongeschreven volkenrecht
            voortvloeit dat een internationale organisatie, ten minste in de Staat op welks grondgebied die organisatie met instemming
            van de regering van die Staat is gevestigd, gerechtigd is tot het privilege van immuniteit van jurisdictie» (20&nbsp;december
            1985, NJ 1986, 438). Doordat artikel 13a Wet AB verwijst naar «uitzonderingen in het volkenrecht erkend» is duidelijk
            dat ook de op grond van het internationale gewoonterecht bestaande immuniteiten behoren tot de volkenrechtelijke beperkingen
            op de rechtsmacht van de Nederlandse rechter.</p>
          <p>Hiermee is duidelijk dat in een veelheid van gevallen sprake kan zijn van immuniteit van betrokken partijen voor de Nederlandse
            rechter waarvan de rechter bij de ambtshalve toetsing van zijn rechtsmacht op de hoogte dient te zijn. De voorgestelde
            wijziging van artikel 1 Rv draagt bij aan een grotere bekendheid bij de rechtstoepasser van deze immuniteiten.</p>
          <p
            class="tussenkop">
            <strong class="tussenkop_cur">
              <a id="IDAL3AR" name="IDAL3AR"></a>Onderdelen B, D en N (artikelen 71, 98 en 1019j)</strong>
          </p>
          <p>Deze wijzigingen vloeien voort uit de voorgestelde opheffing van de van rechtswege ingestelde sector kanton en de uitbreiding
            van de mogelijkheid van meervoudige kantonrechtspraak, zoals toegelicht in de onderdelen 5.4 en 5.5 van het algemeen
            deel van deze memorie.</p>
          <p class="tussenkop">
            <strong class="tussenkop_cur">
              <a id="IDAP3AR" name="IDAP3AR"></a>Onderdeel C (artikel 93)</strong>
          </p>
          <p>Deze wijzigingen betreffen de uitbreiding van het werkterrein van de kantonrechtspraak (uitbreiding zaaksoorten en verhoging
            competentiegrens tot €&nbsp;25&nbsp;000), zoals toegelicht in de onderdelen 5.1 tot en met 5.3 van het algemeen deel
            van deze memorie.</p>
          <p>Opgemerkt zij dat de begrippen «consumentenkoop» en «krediettransacties» in de desbetreffende wetgeving zijn gedefinieerd.
            Ingevolge artikel 7:5 BW wordt onder consumentenkoop verstaan: de koop met betrekking tot een roerende zaak, elektriciteit
            daaronder begrepen, die wordt gesloten door een verkoper, die handelt in de uitoefening van een beroep of bedrijf,
            en een koper, natuurlijk persoon, die niet handelt in de uitoefening van een beroep of bedrijf. Artikel 1, onder a,
            van de Wet op het consumentenkrediet bevat een omschrijving van «krediettransactie». In de daarop volgende artikelen
            van die wet is de reikwijdte van de wet nader afgebakend. Zo vloeit uit artikel 2 voort dat het gaat om geldleningen
            met een maximum van €&nbsp;40&nbsp;000.</p>
          <p class="tussenkop">
            <strong class="tussenkop_cur">
              <a id="IDAU3AR" name="IDAU3AR"></a>Onderdelen E, G, H, K, L en M (artikelen 99, 109, 262, 269 en nieuwe artikelen 108a en 268a)</strong>
          </p>
          <p>De voorgestelde artikelen 108a en 268a maken het mogelijk om bij algemene maatregel van bestuur onder bepaalde voorwaarden
            de relatieve bevoegdheid van de rechtbank te wijzigen. Een en ander is toegelicht in onderdeel 2.3 van het algemeen
            deel van deze memorie. De voorgestelde wijzigingen van de artikelen 99, 109, 262 en 269 houden hiermee rechtstreeks
            verband. Voor zover de regels van de verordening (EG) nr. 44/2001 van de Raad van 22&nbsp;december 2000 betreffende
            de rechterlijke bevoegdheid, de erkenning en de tenuitvoerlegging van beslissingen in burgerlijke en handelszaken («Brussel
            I») niet alleen de rechtsmacht regelen maar ook zelf rechtstreeks de relatief bevoegde rechter aanwijzen, kan uiteraard
            geen gebruik worden gemaakt van de gewijzigde bepalingen. In die gevallen gaat de Europese regeling voor.</p>
          <p class="tussenkop">
            <strong class="tussenkop_cur">
              <a id="IDAY3AR" name="IDAY3AR"></a>Onderdelen F en I (artikelen 108 en 110)</strong>
          </p>
          <p>Deze wijzigingen houden rechtstreeks verband met de voorgestelde verhoging van de competentiegrens van de kantonrechter
            tot €&nbsp;25&nbsp;000 (wijziging van artikel 93, onderdelen a en b), zoals toegelicht in onderdeel 5.2 van het algemeen
            deel van deze memorie.</p>
          <p class="tussenkop">
            <strong class="tussenkop_vet">
              <a id="IDA23AR" name="IDA23AR"></a>Artikel IV (Burgerlijk Wetboek)</strong>
          </p>
          <p>De artikelen 2:131 en 2:241 BW worden in verband met de verhoging van de competentiegrens van de kantonrechter van €&nbsp;5&nbsp;000
            naar €&nbsp;25&nbsp;000 aangepast.
          </p>
          <p>Van de gelegenheid is gebruik gemaakt om aan het einde van beide artikelen een zin toe te voegen, waardoor duidelijker
            tot uitdrukking wordt gebracht dat de kantonrechter niet de behandeling van deze zaken doet.</p>
          <p class="tussenkop">
            <strong class="tussenkop_vet">
              <a id="IDAB4AR" name="IDAB4AR"></a>Artikel V (Wet griffierechten burgerlijke zaken)</strong>
          </p>
          <p>De verhoging van de competentiegrens van de kantonrechter naar €&nbsp;25&nbsp;000 heeft tot gevolg dat vorderingen met
            een financieel belang tussen €&nbsp;5&nbsp;000 en €&nbsp;25&nbsp;000 in het vervolg zullen worden behandeld door de
            kantonrechter. Deze wijziging noopt tot aanpassing van de tariefstelling van griffierechten voor die categorie zaken.
            Aangezien de verhoging van de competentiegrens van de kantonrechter is ingegeven vanuit de wens de toegankelijkheid
            van de rechtspraak te verbeteren, is ervoor gekozen om – anders dan in de huidige situatie binnen de sector civiel,
            maar aansluitend bij hetgeen thans geldt voor de procedure bij de kantonrechter – geen gedaagdentarief te heffen voor
            de betreffende categorie vorderingen. Ter compensatie van dit verlies aan inkomsten wordt voorgesteld de tarieven in
            de sector civiel enigszins te verhogen. Zodoende kan de verhoging van de competentiegrens van de kantonrechter budgetneutraal
            worden ingevoerd. Tevens wordt voorgesteld om, uit het oogpunt van de toegankelijkheid van de rechtspraak, voor niet-kantonzaken
            het afzonderlijke, lage tarief voor vorderingen van onbepaalde waarde te handhaven. Zoals reeds vermeld in het slot
            van onderdeel 5.1 van het algemeen deel van deze memorie is ook de vrijstelling voor het indienen van een verweerschrift
            bij de kantonrechter of de pachtkamer gehandhaafd.</p>
          <p>Bij de aan te brengen wijzigingen is ervan uitgegaan dat op het beoogde tijdstip van inwerkingtreding van artikel V (1&nbsp;januari
            2011) de Wet griffierechten burgerlijke zaken, thans als wetsvoorstel aanhangig bij de Tweede Kamer (Kamerstukken II
            2008/09, 31&nbsp;758, nrs.&nbsp;1–2), tot wet is verheven en in werking is getreden. De desbetreffende wijzigingen
            worden derhalve in die wet aangebracht. De opschriften van de desbetreffende tabellen zijn terminologisch aangepast
            in verband met de opheffing van de verplichte sector kanton.</p>
          <p class="tussenkop">
            <strong class="tussenkop_cur">
              <a id="IDAG4AR" name="IDAG4AR"></a>Artikel VI (Wetboek van Strafvordering)</strong>
          </p>
          <p>De voorgestelde aanvulling van artikel 2 Sv maakt het mogelijk om bij algemene maatregel van bestuur onder bepaalde voorwaarden
            de relatieve bevoegdheid van de rechtbank te wijzigen. Een en ander is toegelicht in onderdeel 2.3 van het algemeen
            deel van deze memorie. </p>
          <p class="tussenkop">
            <strong class="tussenkop_vet">
              <a id="IDAK4AR" name="IDAK4AR"></a>Artikelen VII en VIII (Algemene wet bestuursrecht en Algemene wet inzake rijksbelastingen)</strong>
          </p>
          <p>De voorgestelde aanvullingen van artikel 8:7 Awb en artikel 27 Awr maken het mogelijk om bij algemene maatregel van bestuur
            onder bepaalde voorwaarden de relatieve bevoegdheid van de rechtbank te wijzigen. Een en ander is toegelicht in onderdeel
            2.3 van het algemeen deel van deze memorie.</p>
          <p class="tussenkop">
            <strong class="tussenkop_vet">
              <a id="IDAO4AR" name="IDAO4AR"></a>Artikelen IX, X en XI (Wet organisatie en bestuur gerechten; Beroepswet; Wet bestuursrechtspraak bedrijfsorganisatie)</strong>
          </p>
          <p>Zoals toegelicht in onderdeel 8 van het algemeen deel van deze memorie, was het extern klachtrecht met betrekking tot
            gedragingen van rechterlijke ambtenaren met rechtspraak belast tot 1&nbsp;januari 2002 geregeld in de artikelen 14a
            e.v. van de Wet RO en is er vanaf&nbsp;1&nbsp;januari 2002 bij wijze van overgangsvoorziening in artikel XIII, eerste
            lid, van de Wet organisatie en bestuur gerechten in voorzien dat de in die, per die datum uit de Wet RO geschrapte,
            artikelen opgenomen regeling van het extern klachtrecht van toepassing blijft. Voorts is in artikel XIII, tweede en
            derde lid, van die wet geregeld dat diezelfde regeling van het extern klachtrecht, eveneens in afwachting van een definitieve
            regeling, van overeenkomstige toepassing blijft ten aanzien van gedragingen van de leden met rechtspraak belast van
            de Centrale Raad van Beroep (CRvB) en het College van Beroep voor het bedrijfsleven (CBb) alsmede de niet-rechterlijke
            leden van de bijzondere kamers van de rechtbanken en de gerechtshoven (pachtkamers, etc.). Daarnaast wordt in artikel
            XIII, vierde lid, van die wet geregeld dat externe klachten met betrekking tot gedragingen van onder meer gerechtsambtenaren
            blijven worden behandeld door de Nationale ombudsman. Ook is in onderdeel 8 van het algemeen deel van deze memorie
            toegelicht dat dit wetsvoorstel ertoe strekt dat de regeling van het extern klachtrecht met betrekking tot gedragingen
            van rechterlijke ambtenaren met rechtspraak belast weer expliciet in de Wet RO wordt opgenomen (artikel I, onderdeel
            C). In navolging hiervan wordt voorgesteld om deze regeling van het extern klachtrecht in de Wet RO ook weer van overeenkomstige
            toepassing te verklaren ten aanzien van gedragingen van voormelde leden van de CRvB, het CBb en de bijzondere kamers
            van de rechtbanken en gerechtshoven. Hiertoe strekt dit wetsvoorstel tot aanpassing van de artikelen 3 van de Beroepswet
            en 4 van de Wet bestuursrechtspraak bedrijfsorganisatie (artikelen X en XI) alsmede de verschillende artikelen in de
            Wet RO die gewijd zijn aan de bijzondere kamers van de rechtbanken en gerechtshoven (artikel I, onderdelen M, R, S,
            V, W en X). Voor een toelichting op de in artikel 26 van de Wet RO op te nemen definitieve regeling van het extern
            klachtrecht van onder meer gerechtsambtenaren zij verwezen naar de toelichting op artikel I, onderdeel H, van dit wetsvoorstel.
            Met het oog op het voorgaande is de tijdelijke regeling van het extern klachtrecht in artikel XIII van de Wet organisatie
            en bestuur gerechten dus niet meer nodig en kan dit artikel komen te vervallen (artikel IX).</p>
          <p>Voorts is in de Beroepswet en de Wet bestuursrechtspraak bedrijfsorganisatie artikel 23a Wet RO toegevoegd aan de opsomming
            van niet van toepassing zijnde artikelen, omdat dat artikel betekenis mist voor de CRvB en het CBb. </p>
          <p class="tussenkop">
            <strong class="tussenkop_vet">
              <a id="IDAT4AR" name="IDAT4AR"></a>Artikelen XII tot en met XX (Aanpassingswet modernisering rechterlijke organisatie; Advocatenwet; Gerechtsdeurwaarderswet;
              Wet op het notarisambt; Algemene wet gelijke behandeling; Wet op de uitoefening van de diergeneeskunde 1990; Loodsenwet;
              Wet op de beroepen in de individuele gezondheidszorg; Zeevaartbemanningswet)
            </strong>
          </p>
          <p>Tot 1&nbsp;januari 2002 was het voor rechterlijke ambtenaren met rechtspraak belast in de artikelen 14a e.v. van de Wet
            RO vastgelegde klachtrecht in enkele wetten van overeenkomstige toepassing verklaard op de leden van een aantal tuchtrechtelijke
            colleges en de Commissie gelijke behandeling. In aansluiting op bovenvermeld artikel XIII van de Wet organisatie en
            bestuur gerechten is vanaf&nbsp;1&nbsp;januari 2002 in artikel 3 van hoofdstuk 15 van de Aanpassingswet modernisering
            rechterlijke organisatie bij wijze van tijdelijke voorziening geregeld dat voornoemde, per die datum geschrapte, artikelen
            van de Wet RO op deze leden van overeenkomstige toepassing blijven. Zoals in onderdeel 8 van het algemeen deel van
            deze memorie is toegelicht, voorziet dit wetsvoorstel erin dat de regeling van het extern klachtrecht met betrekking
            tot gedragingen van rechterlijke ambtenaren met rechtspraak weer expliciet in de Wet RO wordt opgenomen. Artikel XIII
            van de Wet organisatie en bestuur gerechten komt met het oog hierop te vervallen (artikel IX van dit wetsvoorstel).
            In samenhang hiermee strekt dit wetsvoorstel ertoe de in artikel 3 van hoofdstuk 15 van de Aanpassingswet modernisering
            rechterlijke organisatie opgenomen overgangsregeling eveneens te laten vervallen (artikel XII) en in plaats daarvan
            de in de artikelen 13a e.v. van de Wet RO voor rechterlijke ambtenaren met rechtspraak belast op te nemen regeling
            van het klachtrecht wederom in de verschillende bijzondere wetten van overeenkomstige toepassing te verklaren (artikelen
            XIII tot en met XX). </p>
          <p class="tussenkop">
            <strong class="tussenkop_vet">
              <a id="IDAX4AR" name="IDAX4AR"></a>Artikel XXI (Tijdelijke bepalingen met het oog op de herziening van de gerechtelijke kaart)</strong>
          </p>
          <p>Het eerste lid maakt het mogelijk gedurende drie jaar na inwerkingtreding van dit wetsvoorstel bij algemene maatregel
            van bestuur gerechtsbesturen aan te wijzen die een volledige personele unie vormen. Voor een nadere toelichting wordt
            verwezen naar onderdeel 6 van het algemeen deel van deze memorie.</p>
          <p>Het tweede lid geeft aan de Minister van Justitie de mogelijkheid om, eveneens gedurende drie jaar na inwerkingtreding
            van dit wetsvoorstel, bepaalde categorieën strafzaken aan te wijzen die bij een andere rechtbank of bij een ander gerechtshof
            worden behandeld. Zoals toegelicht in onderdeel 4 van het algemeen deel van deze memorie, kan deze bepaling worden
            benut om de behandeling van strafzaken in hoger beroep uit het Flevolandse deel van het arrondissement Zwolle-Lelystad
            te laten plaatsvinden bij het gerechtshof in Arnhem, hetgeen van belang wordt geacht met het oog op de samenwerking
            van het OM in Utrecht en Flevoland. Gelet op het uitzonderlijke karakter van deze bevoegdheid en het feit dat deze
            primair de belangen dient van samenwerking binnen het OM, is ervoor gekozen deze bevoegdheid toe te delen aan de minister.</p>
          <p>Beide bepalingen zijn ingevolge het derde lid tijdelijk van aard, omdat zij uitdrukkelijk in functie en perspectief staan
            van de voorgenomen herziening van de gerechtelijke kaart (zie onderdeel 1.3 van het algemeen deel van deze memorie).
            Met het oog daarop is gekozen voor een horizonbepaling van drie jaar. </p>
          <p class="tussenkop">
            <strong class="tussenkop_vet">
              <a id="IDA34AR" name="IDA34AR"></a>Artikel XXII (Overgangsrecht)</strong>
          </p>
          <p>Het eerste lid bevat eerbiedigende werking ten aanzien van alle kantonzaken die bij een gerecht aanhangig waren. Uit
            deze bepaling volgt dat de uitbreiding van de bevoegdheid van de kantonrechter alleen geldt voor nieuwe zaken. Zaken
            die als gevolg van de uitbreiding van het werkterrein van de kantonrechter in verband met de uitbreiding zaaksoorten
            en de verhoging van de competentiegrens tot de bevoegdheid van de kantonrechter gaan behoren, gaan dus niet naar de
            kantonrechter over als ze vóór de inwerkingtreding van de desbetreffende wetswijziging bij de rechter aanhangig zijn
            gemaakt.</p>
          <p>Voor een toelichting op het tweede lid wordt kortheidshalve verwezen naar onderdeel 5.4 van het algemeen deel van deze
            memorie.</p>
          <p>Het derde lid bewerkstelligt dat de wijzigingen in de ressortelijke indeling geen gevolg hebben voor zaken die vóór het
            tijdstip van inwerkingtreding van die wijziging bij een gerechtshof aanhangig zijn gemaakt. Dit betekent bijvoorbeeld
            dat een bij het gerechtshof Amsterdam aanhangig hoger beroep tegen een uitspraak van de rechtbank Utrecht na het tijdstip
            van inwerkingtreding in behandeling blijft bij het gerechtshof Amsterdam en dus niet wordt overgedragen naar het gerechtshof
            Arnhem. Ook hier is dus sprake van eerbiedigende werking.</p>
          <p>Uit het vierde lid volgt dat na de inwerkingtreding van de wijzigingen van de artikel 41 en 59 Wet RO, waarmee het nevenlocatiebeleid
            aan de Raad voor de rechtspraak wordt opgedragen, de thans nog in het BNN aangewezen nevenlocaties binnen het desbetreffende
            rechtsgebied van het gerecht worden aangemerkt als nevenlocaties die door de Raad voor de rechtspraak zijn aangewezen.
            Uitgangspositie voor het door de Raad voor de rechtspraak te voeren nevenlocatiebeleid is dus de op het inwerkingtredingstijdstip
            bestaande situatie. Op deze wijze wordt voorkomen dat er op het tijdstip van inwerkingtreding in één keer door de Raad
            voor de rechtspraak een groot aantal nevenlocaties moeten worden aangewezen. In plaats daarvan zullen, waar de Raad
            dat nodig oordeelt, bestaande nevenlocaties geleidelijk kunnen worden afgebouwd en waar nodig nieuwe nevenlocaties
            kunnen worden aangewezen.</p>
          <p>Het vijfde lid voorziet in een overgangsregeling voor de behandeling van klachten over gedragingen van rechterlijke en
            niet-rechterlijke ambtenaren bij de gerechten alsmede leden van tuchtrechtelijke colleges, die ten tijde van de inwerkingtreding
            van dit wetsvoorstel op basis van het bepaalde in artikel XIII van de Wet organisatie en bestuur gerechten of artikel
            3 van hoofdstuk 15 van de Aanpassingswet modernisering rechterlijke organisatie reeds aanhangig zijn bij de (procureur-generaal
            bij de) Hoge Raad dan wel de Nationale ombudsman.</p>
          <p class="tussenkop">
            <strong class="tussenkop_vet">
              <a id="IDAF5AR" name="IDAF5AR"></a>Artikel XXIII (inwerkingtreding)</strong>
          </p>
          <p>In de inwerkingtredingsbepaling is rekening gehouden met de mogelijkheid van een gefaseerde inwerkingtreding. Dit is
            met name noodzakelijk met het oog op een zorgvuldige invoering van de verruiming van de bevoegdheid van de kantonrechter;
            de daarop betrekking hebbende onderdelen van dit wetsvoorstel zullen als gezegd eerst op 1&nbsp;januari 2011 in werking
            treden.</p>
          <p class="tussenkop">
            <strong class="tussenkop_vet">
              <a id="IDAJ5AR" name="IDAJ5AR"></a>Artikel XXIV (citeertitel)</strong>
          </p>
          <p>Omdat aan aanhaling van deze wet in de praktijk behoefte zal kunnen bestaan, is voorzien in een citeertitel.</p>
          <div
            class="ondertekening">
            <a id="IDAN5AR" name="IDAN5AR"></a>
            <p>De minister van Justitie,</p>
            <p>E. M. H. Hirsch Ballin </p>
          </div>
        </div>
        <div id="noten">
          <hr>
          <div class="noot" id="supernote-note-v1.1">
            <h5>
              <a class="note-close" href="#">X</a>Noot</h5>
            <sup>
              <span class="nootnum">
                <a id="v1.1" name="v1.1"></a>1</span>
            </sup>
            <p>Kamerstukken II 2006/07, 29&nbsp;279, nr. 55.</p>
          </div>
          <div class="noot" id="supernote-note-v1.2">
            <h5>
              <a class="note-close" href="#">X</a>Noot</h5>
            <sup>
              <span class="nootnum">
                <a id="v1.2" name="v1.2"></a>2</span>
            </sup>
            <p>Rechtspraak is kwaliteit, rapport van de Commissie evaluatie modernisering rechterlijke organisatie, Den Haag, 11&nbsp;december
              2006.</p>
          </div>
          <div class="noot" id="supernote-note-v1.3">
            <h5>
              <a class="note-close" href="#">X</a>Noot</h5>
            <sup>
              <span class="nootnum">
                <a id="v1.3" name="v1.3"></a>3</span>
            </sup>
            <p>De wijziging van de Wet op de rechterlijke organisatie en aanverwante wetten via de Wet organisatie en bestuur gerechten
              (Stb. 2001, 582) en de Wet raad voor de rechtspraak (Stb. 2001, 583).</p>
          </div>
          <div class="noot" id="supernote-note-v2.1">
            <h5>
              <a class="note-close" href="#">X</a>Noot</h5>
            <sup>
              <span class="nootnum">
                <a id="v2.1" name="v2.1"></a>1</span>
            </sup>
            <p>Kortheidshalve zij verwezen naar het op 23&nbsp;januari 2008 vastgestelde verslag (Kamerstukken II 2007/08, 29&nbsp;279
              en 31&nbsp;200 VI, nr. 64).</p>
          </div>
          <div class="noot" id="supernote-note-v2.2">
            <h5>
              <a class="note-close" href="#">X</a>Noot</h5>
            <sup>
              <span class="nootnum">
                <a id="v2.2" name="v2.2"></a>2</span>
            </sup>
            <p>Kortheidshalve zij verwezen naar het op 5&nbsp;maart 2009 vastgestelde verslag (Kamerstukken II 2008/09, 29&nbsp;279,
              nr.&nbsp;89).</p>
          </div>
          <div class="noot" id="supernote-note-v2.3">
            <h5>
              <a class="note-close" href="#">X</a>Noot</h5>
            <sup>
              <span class="nootnum">
                <a id="v2.3" name="v2.3"></a>3</span>
            </sup>
            <p>Ter inzage gelegd bij het Centraal Informatiepunt Tweede Kamer.</p>
          </div>
          <div class="noot" id="supernote-note-v2.4">
            <h5>
              <a class="note-close" href="#">X</a>Noot</h5>
            <sup>
              <span class="nootnum">
                <a id="v2.4" name="v2.4"></a>4</span>
            </sup>
            <p>Handelingen TK 2007/08, blz. 31–2425 – 31–2427.</p>
          </div>
          <div class="noot" id="supernote-note-v2.5">
            <h5>
              <a class="note-close" href="#">X</a>Noot</h5>
            <sup>
              <span class="nootnum">
                <a id="v2.5" name="v2.5"></a>5</span>
            </sup>
            <p>Kamerstukken II 2007/08, 29&nbsp;279, nr. 60; Handelingen TK 2007/08, blz. 34–2619 – 34–2620.</p>
          </div>
          <div class="noot" id="supernote-note-v3.1">
            <h5>
              <a class="note-close" href="#">X</a>Noot</h5>
            <sup>
              <span class="nootnum">
                <a id="v3.1" name="v3.1"></a>1</span>
            </sup>
            <p>Kamerstukken II 2008/09, 29&nbsp;279, nrs. 85 en 90. Deze brieven zijn voorwerp geweest van algemene overleggen met
              de vaste Kamercommissie voor Justitie op 29&nbsp;januari en 16&nbsp;april 2009 (Kamerstukken II 2008/09, 29&nbsp;279,
              nrs. 89 en 91.</p>
          </div>
          <div class="noot" id="supernote-note-v4.1">
            <h5>
              <a class="note-close" href="#">X</a>Noot</h5>
            <sup>
              <span class="nootnum">
                <a id="v4.1" name="v4.1"></a>1</span>
            </sup>
            <p>Besluit van 17&nbsp;juni 2004, Stb. 288.</p>
          </div>
          <div class="noot" id="supernote-note-v4.2">
            <h5>
              <a class="note-close" href="#">X</a>Noot</h5>
            <sup>
              <span class="nootnum">
                <a id="v4.2" name="v4.2"></a>2</span>
            </sup>
            <p>Kamerstukken II 2003/04, 29&nbsp;279, nr. 10, blz. 5.</p>
          </div>
          <div class="noot" id="supernote-note-v4.3">
            <h5>
              <a class="note-close" href="#">X</a>Noot</h5>
            <sup>
              <span class="nootnum">
                <a id="v4.3" name="v4.3"></a>3</span>
            </sup>
            <p>Zie het eindrapport van de door de Raad voor de rechtspraak en de presidentenvergadering ingestelde commissie-Van der
              Winkel: Goede rechtspraak door sterke regio’s, Den Haag, 2006.</p>
          </div>
          <div class="noot" id="supernote-note-v5.1">
            <h5>
              <a class="note-close" href="#">X</a>Noot</h5>
            <sup>
              <span class="nootnum">
                <a id="v5.1" name="v5.1"></a>1</span>
            </sup>
            <p>Specialisatie, concentratie en kwaliteit van rechtspraak, rapport Commissie Toedeling Zaakspakketten, Den Haag, juni
              2008 (aan de Tweede Kamer toegezonden als bijlage bij de eerdergenoemde brief van 19&nbsp;december 2008; Kamerstukken
              II 2008/09, 29&nbsp;279, nr. 85).</p>
          </div>
          <div class="noot" id="supernote-note-v6.1">
            <h5>
              <a class="note-close" href="#">X</a>Noot</h5>
            <sup>
              <span class="nootnum">
                <a id="v6.1" name="v6.1"></a>1</span>
            </sup>
            <p>Inmiddels is, met gebruikmaking van artikel 8 van het Besluit nevenvestigings- en nevenzittingsplaatsen, voor een andere
              constructie gekozen (zie het besluit van de Raad voor de rechtspraak van 15&nbsp;november 2006, Stcrt. 2006, 237).</p>
          </div>
          <div class="noot" id="supernote-note-v9.1">
            <h5>
              <a class="note-close" href="#">X</a>Noot</h5>
            <sup>
              <span class="nootnum">
                <a id="v9.1" name="v9.1"></a>1</span>
            </sup>
            <p>Wet van 11&nbsp;december 2008, Stb. 2009, 8.</p>
          </div>
          <div class="noot" id="supernote-note-v10.1">
            <h5>
              <a class="note-close" href="#">X</a>Noot</h5>
            <sup>
              <span class="nootnum">
                <a id="v10.1" name="v10.1"></a>1</span>
            </sup>
            <p>In dezelfde zin: brief NVvR aan de voorzitter van de vaste Commissie voor Justitie van de Tweede Kamer van 19&nbsp;november
              2007, nr. E.5.7.2./1468/MK.</p>
          </div>
          <div class="noot" id="supernote-note-v13.1">
            <h5>
              <a class="note-close" href="#">X</a>Noot</h5>
            <sup>
              <span class="nootnum">
                <a id="v13.1" name="v13.1"></a>1</span>
            </sup>
            <p>Zie het door de Raad voor de rechtspraak vastgestelde Besluit verlenging aanwijzing strafzaken gerechtshof Arnhem (Stcrt.
              2008, 119).</p>
          </div>
          <div class="noot" id="supernote-note-v13.2">
            <h5>
              <a class="note-close" href="#">X</a>Noot</h5>
            <sup>
              <span class="nootnum">
                <a id="v13.2" name="v13.2"></a>2</span>
            </sup>
            <p>Zie het door de Raad voor de rechtspraak vastgestelde Besluit verlenging aanwijzing strafzaken gerechtshof Amsterdam
              (Stcrt. 2007, 182).</p>
          </div>
          <div class="noot" id="supernote-note-v13.3">
            <h5>
              <a class="note-close" href="#">X</a>Noot</h5>
            <sup>
              <span class="nootnum">
                <a id="v13.3" name="v13.3"></a>3</span>
            </sup>
            <p>Zie het door de Raad voor de rechtspraak vastgestelde Aanwijzingsbesluit nevenzittingsplaatsen civiele zaken van de
              gerechtshoven Amsterdam en Arnhem (Stcrt. 2006, 80).</p>
          </div>
          <div class="noot" id="supernote-note-v14.1">
            <h5>
              <a class="note-close" href="#">X</a>Noot</h5>
            <sup>
              <span class="nootnum">
                <a id="v14.1" name="v14.1"></a>1</span>
            </sup>
            <p>«Ruim baan voor de burger», rapport van de Adviescommissie verbreding kantonrechtspraak en differentiatie werkstromen,
              15&nbsp;november 2007, Raad voor de rechtspraak, Den Haag.</p>
          </div>
          <div class="noot" id="supernote-note-v14.2">
            <h5>
              <a class="note-close" href="#">X</a>Noot</h5>
            <sup>
              <span class="nootnum">
                <a id="v14.2" name="v14.2"></a>2</span>
            </sup>
            <p>Kamerstukken II 2007/08, 29&nbsp;279, nr. 75; Kamerstukken II 2008/09, 29&nbsp;279, nr. 89.</p>
          </div>
          <div class="noot" id="supernote-note-v15.1">
            <h5>
              <a class="note-close" href="#">X</a>Noot</h5>
            <sup>
              <span class="nootnum">
                <a id="v15.1" name="v15.1"></a>1</span>
            </sup>
            <p>Jaarplan Rechtspraak 2009, p. 16; toegezonden aan de Tweede Kamer bij brief van de minister van Justitie van 16&nbsp;februari
              2009 (Kamerstukken II 2008/09, 29&nbsp;279, nr. 88).</p>
          </div>
          <div class="noot" id="supernote-note-v16.1">
            <h5>
              <a class="note-close" href="#">X</a>Noot</h5>
            <sup>
              <span class="nootnum">
                <a id="v16.1" name="v16.1"></a>1</span>
            </sup>
            <p>Rechtspraak is kwaliteit, p. 31–32.</p>
          </div>
          <div class="noot" id="supernote-note-v17.1">
            <h5>
              <a class="note-close" href="#">X</a>Noot</h5>
            <sup>
              <span class="nootnum">
                <a id="v17.1" name="v17.1"></a>1</span>
            </sup>
            <p>Kamerstukken II 2008/09, 31&nbsp;753, nr. 1, p. 13.</p>
          </div>
          <div class="noot" id="supernote-note-v17.2">
            <h5>
              <a class="note-close" href="#">X</a>Noot</h5>
            <sup>
              <span class="nootnum">
                <a id="v17.2" name="v17.2"></a>2</span>
            </sup>
            <p>Zie in dit verband onder meer de op 1&nbsp;juli 2009 in werking getreden wet tot wijziging van de Wet op de rechtsbijstand
              (Stb. 2009, 4), waarin is voorzien in 30 over het land verspreide vestigingen van het Juridisch Loket.</p>
          </div>
          <div class="noot" id="supernote-note-v17.3">
            <h5>
              <a class="note-close" href="#">X</a>Noot</h5>
            <sup>
              <span class="nootnum">
                <a id="v17.3" name="v17.3"></a>3</span>
            </sup>
            <p>R. J. J. Eshuis en G. Paulides, Van rechtbank naar kanton: evaluatie van de competentiegrensverhoging voor civiele
              handelszaken in 1999, Den Haag 2002.</p>
          </div>
          <div class="noot" id="supernote-note-v18.1">
            <h5>
              <a class="note-close" href="#">X</a>Noot</h5>
            <sup>
              <span class="nootnum">
                <a id="v18.1" name="v18.1"></a>1</span>
            </sup>
            <p>Kamerstukken II 2008/09, 31&nbsp;758, nr. 4, blz. 2.</p>
          </div>
          <div class="noot" id="supernote-note-v20.1">
            <h5>
              <a class="note-close" href="#">X</a>Noot</h5>
            <sup>
              <span class="nootnum">
                <a id="v20.1" name="v20.1"></a>1</span>
            </sup>
            <p>Kamerstukken II 2008/09, 31&nbsp;763, nrs. 1–2.</p>
          </div>
          <div class="noot" id="supernote-note-v20.2">
            <h5>
              <a class="note-close" href="#">X</a>Noot</h5>
            <sup>
              <span class="nootnum">
                <a id="v20.2" name="v20.2"></a>2</span>
            </sup>
            <p>Kamerstukken II 2008/09, 31&nbsp;763, nr. 3, p. 6.</p>
          </div>
          <div class="noot" id="supernote-note-v20.3">
            <h5>
              <a class="note-close" href="#">X</a>Noot</h5>
            <sup>
              <span class="nootnum">
                <a id="v20.3" name="v20.3"></a>3</span>
            </sup>
            <p>
              <em>Advies Eenvoudige procedure voor eenvoudige civiele zaken,
              </em> SER, Commissie voor consumentenaangelegenheden (CCA), maart 2007, p. 35–36.</p>
          </div>
          <div class="noot" id="supernote-note-v21.1">
            <h5>
              <a class="note-close" href="#">X</a>Noot</h5>
            <sup>
              <span class="nootnum">
                <a id="v21.1" name="v21.1"></a>1</span>
            </sup>
            <p>Dit betreft de rechtbanken Amsterdam, Arnhem, ’s-Gravenhage, Haarlem, Rotterdam en Zwolle.</p>
          </div>
          <div class="noot" id="supernote-note-v22.1">
            <h5>
              <a class="note-close" href="#">X</a>Noot</h5>
            <sup>
              <span class="nootnum">
                <a id="v22.1" name="v22.1"></a>1</span>
            </sup>
            <p>Kamerstukken II 1999/2000, 27&nbsp;181, nr. 3, blz. 51.</p>
          </div>
          <div class="noot" id="supernote-note-v24.1">
            <h5>
              <a class="note-close" href="#">X</a>Noot</h5>
            <sup>
              <span class="nootnum">
                <a id="v24.1" name="v24.1"></a>1</span>
            </sup>
            <p>Kamerstukken II 2000/01, 27&nbsp;182, nr. 32.</p>
          </div>
          <div class="noot" id="supernote-note-v24.2">
            <h5>
              <a class="note-close" href="#">X</a>Noot</h5>
            <sup>
              <span class="nootnum">
                <a id="v24.2" name="v24.2"></a>2</span>
            </sup>
            <p>Kamerstukken II 1999/2000, nrs. 1–2, voorgesteld art. 2.6.1.1 Wet RO.
            </p>
          </div>
          <div class="noot" id="supernote-note-v25.1">
            <h5>
              <a class="note-close" href="#">X</a>Noot</h5>
            <sup>
              <span class="nootnum">
                <a id="v25.1" name="v25.1"></a>1</span>
            </sup>
            <p>Zie Kamerstukken II 1999/2000, 27&nbsp;182, nr. 3, blz. 41–42 en 55.
            </p>
          </div>
          <div class="noot" id="supernote-note-v26.1">
            <h5>
              <a class="note-close" href="#">X</a>Noot</h5>
            <sup>
              <span class="nootnum">
                <a id="v26.1" name="v26.1"></a>1</span>
            </sup>
            <p>Kamerstukken II 1999/2000, 27&nbsp;182, nrs. 1–2, blz. 7 (art. 2.6.1.4, eerste lid).</p>
          </div>
          <div class="noot" id="supernote-note-v26.2">
            <h5>
              <a class="note-close" href="#">X</a>Noot</h5>
            <sup>
              <span class="nootnum">
                <a id="v26.2" name="v26.2"></a>2</span>
            </sup>
            <p>Kamerstukken II 1999/2000, 27&nbsp;182, nr. 3, blz. 38.</p>
          </div>
          <div class="noot" id="supernote-note-v27.1">
            <h5>
              <a class="note-close" href="#">X</a>Noot</h5>
            <sup>
              <span class="nootnum">
                <a id="v27.1" name="v27.1"></a>1</span>
            </sup>
            <p>Zie Kamerstukken II 2000/01, 27&nbsp;181, nr. 7, blz. 34–35.</p>
          </div>
          <div class="noot" id="supernote-note-v27.2">
            <h5>
              <a class="note-close" href="#">X</a>Noot</h5>
            <sup>
              <span class="nootnum">
                <a id="v27.2" name="v27.2"></a>2</span>
            </sup>
            <p>Bijvoegsel Stcrt. 13&nbsp;mei 2008, nr. 89; ook gepubliceerd op www.raadvanstate.nl (zaaknummer W03.050306).</p>
          </div>
          <div class="noot" id="supernote-note-v30.1">
            <h5>
              <a class="note-close" href="#">X</a>Noot</h5>
            <sup>
              <span class="nootnum">
                <a id="v30.1" name="v30.1"></a>1</span>
            </sup>
            <p>R. J. J. Eshuis en G. Paulides, Van rechtbank naar kanton: evaluatie van de competentiegrensverhoging voor civiele
              handelszaken in 1999, Den Haag 2002.</p>
          </div>
        </div>
      </div>

            </article>

  </div>
</div>

